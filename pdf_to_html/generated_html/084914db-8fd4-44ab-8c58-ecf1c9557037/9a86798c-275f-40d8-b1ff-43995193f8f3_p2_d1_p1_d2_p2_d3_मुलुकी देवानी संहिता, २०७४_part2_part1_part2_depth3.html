<!DOCTYPE html><html lang="ne"><head><meta charset="UTF-8"><meta name="viewport" content="width=device-width, initial-scale=1.0"><title>मुलुकी देवानी संहिता, २०७४_part2_part1_part2.pdf</title><style> @import url('https://fonts.googleapis.com/css2?family=Noto+Sans+Devanagari:wght@300;400;500;600;700&display=swap'); * { margin: 0; padding: 0; box-sizing: border-box; } body { font-family: 'Noto Sans Devanagari', 'Preeti', 'Mukti', Arial, sans-serif; font-size: 14px; line-height: 1.4; color: #000; background: #fff; max-width: 21cm; margin: 0 auto; padding: 2.5cm; min-height: 29.7cm; } .header-section { text-align: center; margin-bottom: 30px; } .document-title { font-size: 18px; font-weight: 600; margin: 15px 0; text-align: center; } .document-subtitle { font-size: 14px; margin: 10px 0; text-align: center; } .content-paragraph { margin: 15px 0; line-height: 1.7; text-align: justify; } .form-field { border-bottom: 1px dotted #000; display: inline-block; margin: 0 2px; padding-bottom: 2px; min-height: 18px; vertical-align: baseline; } .form-field.tiny { min-width: 30px; } .form-field.small { min-width: 80px; } .form-field.medium { min-width: 150px; } .form-field.large { min-width: 250px; } .form-field.xlarge { min-width: 350px; } table { width: 100%; border-collapse: collapse; margin: 25px 0; font-size: 13px; border: 2px solid #000; } th, td { border: 1px solid #000; padding: 12px 8px; text-align: left; vertical-align: top; word-wrap: break-word; } th { background-color: #f8f8f8; font-weight: 600; text-align: center; line-height: 1.3; } td { min-height: 40px; background-color: #fff; } .signature-section { margin-top: 50px; text-align: right; line-height: 2.5; } .text-center { text-align: center; } .text-right { text-align: right; } .text-left { text-align: left; } .bold { font-weight: 600; } .underline { text-decoration: underline; } .indented-1 { margin-left: 20px; } .indented-2 { margin-left: 40px; } .indented-3 { margin-left: 60px; } .indented-4 { margin-left: 80px; } .footnote { font-size: 11px; margin-top: 20px; } @media print { body { margin: 0; padding: 1.5cm; font-size: 12px; } @page { margin: 1.5cm; size: A4; } } </style></head><body><div class="content-paragraph indented-1">(ख) अंशबण्डा, अंश छोडपत्र, मानो छुट्टिएको वा जोडिएको लिखत भए</div><div class="content-paragraph indented-2">समान हिस्सामा सबै अंशियारले,</div><div class="content-paragraph indented-1">(ग) सम्पत्ति सट्टापट्टा सम्बन्धी लिखत भए लिखत लिने दिने दुवैले,</div><div class="content-paragraph indented-1">(घ) शेषपछिको बकसपत्र भए दिनेले,</div><div class="content-paragraph indented-1">(ङ) घरबहाल भए घरबहालमा दिनेले,</div><div class="content-paragraph indented-1">(च) गुठी संस्थापना गरेको लिखत भए संस्थापना गर्नेले,</div><div class="content-paragraph indented-1">(छ) अन्य लिखत भए लिने दिने दुवैले ।</div><div class="content-paragraph indented-1">(२) उपदफा (१) को खण्ड (ङ) बमोजिमको लिखत पारित गर्दा घरबहाल वापत</div><div class="content-paragraph indented-2">प्राप्त हुने पहिलो महिनाको बहाल रकमलाई मूल्य मानी दस्तुर निर्धारण हुनेछ ।</div><div class="content-paragraph"><span class="bold">४७०. रकम बुझाउने सम्बन्धी व्यवस्था :</span> लिखत गर्ने व्यक्तिहरूबीच पारित हुने लिखत</div><div class="content-paragraph indented-1">बमोजिमको रकम लिनु दिनु गर्दा घरसारमा, कार्यालयका सम्बन्धित कर्मचारीको रोहबरमा</div><div class="content-paragraph indented-1">वा गुड फर पेमेन्ट लेखिएको चेकमार्फत रकम लिने दिने गर्न सक्नेछन् ।</div><div class="content-paragraph"><span class="bold">४७१. दाखिल, खारेज तथा नामसारी गर्नु पर्ने :</span> (१) पारित भएको लिखतबाट दाखिल, खारेज तथा</div><div class="content-paragraph indented-1">नामसारी गर्नु पर्ने भएमा सम्बन्धित कार्यालयले लिखत पारित भएको दिन, त्यस दिन</div><div class="content-paragraph indented-1">सम्भव नभएमा त्यसको भोलिपल्ट दाखिल, खारेज तथा नामसारी गर्नु पर्नेछ ।</div><div class="content-paragraph indented-1">(२) आफ्नो कार्यालयबाट पारित भएको लिखत अनुसार अन्य कार्यालयको स्रेस्तामा</div><div class="content-paragraph indented-2">दाखिल, खारेज तथा नामसारी गर्नु पर्ने भएमा लिखत गराई लिने मानिसलाई सम्बन्धित</div><div class="content-paragraph indented-2">कार्यालयमा दाखिल, खारेज तथा नामसारी गर्न जानु भनी पैंतीस दिनको म्याद दिई त्यस्तो</div><div class="content-paragraph indented-2">लिखत समेत सम्बन्धित कार्यालयमा पठाइदिनु पर्नेछ ।</div><div class="content-paragraph indented-1">(३) उपदफा (२) बमोजिम अन्य जिल्लाबाट दाखिल, खारेज तथा नामसारीको लागि</div><div class="content-paragraph indented-2">लिखत प्राप्त भएमा सम्बन्धित कार्यालयले आफ्नो स्रेस्तामा त्यसरी पारित भएको कुरा</div><div class="content-paragraph indented-2">बमोजिम आवश्यक कुरा उल्लेख गरी लगत कट्टा र साविक लिखतको प्रतिलिपि समेत पठाइदिनु पर्नेछ ।</div><div class="content-paragraph"><span class="bold">४७२. अघिल्लो मितिमा पारित भएको लिखत मान्य हुने :</span> एउटै विषयमा एकभन्दा बढी लिखत</div><div class="content-paragraph indented-1">पारित भएकोमा अघिल्लो मितिमा पारित भएको लिखत मान्य हुनेछ ।</div><div class="content-paragraph"><span class="bold">४७३. हदम्याद :</span> (१) यस परिच्छेद बमोजिम भए गरेको काम कारबाहीबाट मर्का पर्ने व्यक्तिले</div><div class="content-paragraph indented-1">त्यस्तो काम कारबाही भए गरेको मितिले एक वर्षभित्र नालिस गर्न सक्नेछ ।</div><div class="content-paragraph indented-1">(२) उपदफा (१) मा जुनसुकै कुरा लेखिएको भए तापनि अर्को इलाकाको</div><div class="content-paragraph indented-2">कार्यालयबाट लिखत पारित भएकोमा सम्बन्धित कार्यालयमा त्यस्तो लिखतको प्रति प्राप्त</div><div class="content-paragraph indented-2">भएको मितिले एक वर्षभित्र नालिस गर्न सकिनेछ ।</div><div class="text-center"><span class="bold">परिच्छेद-१५</span></div><div class="text-center">लेनदेन व्यवहार सम्बन्धी व्यवस्था</div><div class="content-paragraph"><span class="bold">४७४. लेनदेन भएको मानिने :</span> (१) दुई वा दुईभन्दा बढी व्यक्तिहरूबीच कुनै शर्त राखी कुनै रकम</div><div class="content-paragraph indented-1">वा वस्तु लिनु दिनु गरेमा निजहरूबीच लेनदेन भएको मानिनेछ ।</div><div class="content-paragraph indented-1">(२) उपदफा (१) बमोजिम लेनदेन भएकोमा रकम वा वस्तु लिनेले रकम वा वस्तु</div><div class="content-paragraph indented-2">दिनेलाई त्यस्तो रकम वा वस्तु फिर्ता गर्नु पर्नेछ ।</div><div class="content-paragraph"><span class="bold">स्पष्टीकरण :</span> यस परिच्छेदको प्रयोजनको लागि “रकम” भन्नाले वस्तुको मूल्य समेत</div><div class="content-paragraph indented-1">सम्झनु पर्छ ।</div><div class="content-paragraph"><span class="bold">४७५. ऋण लिए सरह मानिने :</span> कुनै व्यक्तिले कुनै किसिमले कसैलाई कुनै रकम वा वस्तु दिनु पर्ने</div><div class="content-paragraph indented-1">दायित्व भएकोमा त्यस्तो व्यक्तिले ऋण लिए सरह मानिनेछ र त्यस्तो व्यक्तिले यस</div><div class="content-paragraph indented-1">परिच्छेदको व्यवस्थाको अधीनमा रही सम्बन्धित व्यक्तिलाई त्यस्तो रकम वा वस्तु फिर्ता</div><div class="content-paragraph indented-1">गर्नु पर्नेछ ।</div><div class="content-paragraph"><span class="bold">४७६. लिखत नगरी लेनदेन गर्न नहुने :</span> कसैले पनि कानून बमोजिम लिखत नगरी लेनदेन गर्न</div><div class="content-paragraph indented-1">हुँदैन ।</div><div class="content-paragraph"><span class="bold">स्पष्टीकरण :</span> यस परिच्छेदको प्रयोजनको लागि “लिखत” भन्नाले कुनै लेनदेन कारोबार</div><div class="content-paragraph indented-1">प्रमाणित गर्ने चेक, बिल, भौचर, रसिद र भरपाई समेतका कागजात सम्झनु पर्छ ।</div><div class="content-paragraph"><span class="bold">४७७. लिखतमा खुलाउनु पर्ने कुराहरू :</span> लेनदेन गर्दा लेनदेन व्यवहारको प्रकृति बमोजिम देहायका</div><div class="content-paragraph indented-1">कुराहरू खुलाउनु पर्नेछ :-</div><div class="content-paragraph indented-2">(क) लेनदेन गर्ने व्यक्तिहरूको नाम, थर, उमेर, ठेगाना तथा बाबु, आमा, बाजे,</div><div class="content-paragraph indented-3">बजैको नाम,</div><div class="content-paragraph indented-3">तर विवाहित व्यक्तिले भए पति, पत्नीको नाम समेत उल्लेख गर्नु</div><div class="content-paragraph indented-4">पर्नेछ ।</div><div class="content-paragraph indented-2">(ख) लेनदेन गर्नु परेको कारण,</div><div class="content-paragraph indented-2">(ग) लेनदेनको परिमाण,</div><div class="content-paragraph indented-2">(घ) कुनै वस्तु लेनदेन गरेकोमा त्यस्तो वस्तुको मूल्य,</div><div class="content-paragraph indented-2">(ङ) कुनै वस्तु निश्चित समय पछि फिर्ता गर्ने गरी सापटी, पैंचो वा अन्य</div><div class="content-paragraph indented-3">तवरले लिनु दिनु गरेको भए त्यस्तो व्यहोरा,</div><div class="content-paragraph indented-2">(च) कुनै वस्तु सट्टा पट्टा गरेको भए त्यस्तो व्यहोरा,</div><div class="content-paragraph indented-2">(छ) लेनदेन गरेको रकम बुझाउने मिति,</div><div class="content-paragraph indented-2">(ज) लेनदेन गर्दा ब्याज लिने, दिने भए ब्याजको दर,</div><div class="content-paragraph indented-2">(झ) लेनदेनको रकम निर्धारित समयमा नबुझाए वा लिखत बमोजिमको अन्य</div><div class="content-paragraph indented-3">शर्त पूरा नगरेमा लेनदेन बमोजिमको रकम साहूले ऋणीको सम्पत्तिबाट</div><div class="content-paragraph indented-3">असुल गरी लिन पाउने कुरा,</div><div class="content-paragraph indented-2">(ञ) लिखत गरिएको ठाउँ,</div><div class="content-paragraph indented-2">(ञ१) लिखत तयार गर्दाका बखत साहु र ऋणीको कम्तीमा एक-एकजना साक्षीको</div><div class="content-paragraph indented-3">नाम, थर र ठेगाना,</div><div class="content-paragraph indented-2">(ट) लिखत तयार गरिएको मिति,</div><div class="content-paragraph indented-2">(ठ) लेनदेनको प्रकृति बमोजिम खुलाउनु पर्ने अन्य आवश्यक कुराहरू ।</div><div class="content-paragraph"><span class="bold">४७८. साहूले ऋणीसँग ब्याज लिन पाउने :</span> (१) लेनदेन सम्बन्धी लिखत हुँदा लिखतमा ब्याज</div><div class="content-paragraph indented-1">लिनेदिने कुरा उल्लेख भएकोमा साहूले ऋणीबाट लिखतमा लेखिए बमोजिमको ब्याज लिन</div><div class="content-paragraph indented-1">पाउनेछ ।</div><div class="content-paragraph indented-1">(२) उपदफा (१) बमोजिम साहूले ऋणीबाट लिन पाउने ब्याजको रकम साँवा</div><div class="content-paragraph indented-2">रकमको वार्षिक दश प्रतिशतभन्दा बढी हुने छैन ।</div><div class="content-paragraph indented-1">(३) उपदफा (१) बमोजिम लिखत हुँदा लिखतमा ब्याजको दर किटान नगरी ब्याज</div><div class="content-paragraph indented-2">लिनेदिने कुरासम्म उल्लेख भएकोमा साहूले ऋणीबाट साँवा रकमको वार्षिक दश प्रतिशतका</div><div class="content-paragraph indented-2">दरले ब्याज लिन पाउनेछ ।</div><div class="content-paragraph indented-1">(४) उपदफा (१) बमोजिम लिखत हुँदा लिखतमा ब्याज उल्लेख नगरी मुनाफा</div><div class="content-paragraph indented-2">लिने कुरा उल्लेख भएकोमा र त्यस्तो मुनाफा के कति लिने कुरा लिखतबाट नदेखिए साहूले</div><div class="content-paragraph indented-2">ऋणीबाट ब्याज सरह लिन पाउनेछ ।</div><div class="content-paragraph"><span class="bold">४७९. साहूले ऋणीबाट ब्याज लिन नपाउने :</span> लेनदेन हुँदा लिखतमा ब्याज लिने दिने कुरा उल्लेख</div><div class="content-paragraph indented-1">नभएमा साहूले ऋणीबाट ब्याज लिन पाउने छैन ।</div><div class="footnote">१ मुलुकी संहिता सम्बन्धी केही नेपाल ऐनलाई संशोधन गर्ने ऐन, २०८० द्वारा थप ।</div><div class="content-paragraph"><span class="bold">४८०. ब्याजको ब्याज नपाउने :</span> (१) साहूले ऋणीबाट ब्याजको ब्याज लिन पाउने छैन ।</div><div class="content-paragraph indented-1">(२) उपदफा (१) विपरीत कुनै साहूले ऋणीबाट ब्याजको ब्याज लिएको रहेछ भने</div><div class="content-paragraph indented-2">साँवामा कट्टी हुनेछ र साँवा चुक्ता भईसकेको रहेछ भने त्यस्तो ब्याज फिर्ता गर्नु पर्नेछ ।</div><div class="content-paragraph"><span class="bold">४८१. साँवाभन्दा बढी ब्याज लिन नपाउने :</span> यस परिच्छेदमा अन्यत्र जुनसुकै कुरा लेखिएको भए</div><div class="content-paragraph indented-1">तापनि साहूले ऋणीबाट साँवाभन्दा बढी ब्याज लिन पाउने छैन ।</div><div class="content-paragraph"><span class="bold">४८२. साँवा, ब्याज लिँदा दिँदा रीत पुर्याउनु पर्ने :</span> साँवा, ब्याज लिँदा दिँदा देहाय बमोजिम रीत</div><div class="content-paragraph indented-1">पुऱ्याउनु पर्नेछ :-</div><div class="content-paragraph indented-2">(क) ऋणीले साहूलाई साँवा, ब्याजको सबै रकम चुक्ता गरेमा साहूसँग भएको</div><div class="content-paragraph indented-3">लेनदेनको लिखत च्याती वा त्यस्तो लिखतमा रकम असूल भएको व्यहोरा</div><div class="content-paragraph indented-3">लिखतको कुनै ठाउँ वा पिठमा खुलाई साहूले सहीछाप गरी ऋणीलाई लिखत</div><div class="content-paragraph indented-3">फिर्ता गर्नु पर्ने,</div><div class="content-paragraph indented-2">(ख) खण्ड (क) बमोजिम साँवा, ब्याजको रकम दिँदाका बखत सो लिखत फेला</div><div class="content-paragraph indented-3">नपरेमा साहूले सोही व्यहोरा जनाई यो मितिमा यति रकम बुझी लिएको</div><div class="content-paragraph indented-3">भनी भरपाई गरी ऋणीलाई दिनु पर्ने,</div><div class="content-paragraph indented-2">(ग) साँवामध्ये केही रकम वा ब्याज बुझाउँदा साहूले ऋणीसँग कुन मितिमा के</div><div class="content-paragraph indented-3">कति रकम बुझेको हो त्यस कुरा लिखतको पिठमा खुलाई ऋणीको सहीछाप</div><div class="content-paragraph indented-3">गराई र तत्काल लिखत फेला नपरे वा साथमा नभए त्यस बमोजिम रकम</div><div class="content-paragraph indented-3">बुझेको छुट्टै भरपाई गरी ऋणीलाई दिनु पर्ने ।</div><div class="content-paragraph"><span class="bold">४८३. रकम भराएको मितिसम्मको ब्याज पाउने :</span> यस परिच्छेदमा अन्यत्र जुनसुकै कुरा लेखिएको</div><div class="content-paragraph indented-1">भए तापनि दफा ४८४ को अवधिभित्र नालिस गरेको रहेछ भने अदालतबाट साहूले ब्याज</div><div class="content-paragraph indented-1">समेत पाउने गरी फैसला भएकोमा साहूले ऋणीबाट फैसला बमोजिम भरिभराउँदाको</div><div class="content-paragraph indented-1">मितिसम्मको ब्याज समेत पाउनेछ ।</div><div class="content-paragraph"><span class="bold">४८४. घरसारमा भएको लिखतको अवधि :</span> (१) यस परिच्छेद बमोजिम घरसारमा भएको लिखतको</div><div class="content-paragraph indented-1">अवधि बढीमा दश वर्षको हुनेछ ।</div><div class="content-paragraph indented-1">(२) उपदफा (१) मा जुनसुकै कुरा लेखिएको भए तापनि दश वर्षको अवधिभित्र</div><div class="content-paragraph indented-2">ऋणीले साहूलाई साँवा वा ब्याजमध्ये केही रकम बुझाएमा वा साँवा ब्याज बुझाउनको</div><div class="content-paragraph indented-2">लागि लिखतको अवधि थप गरेमा त्यसरी साँवा वा ब्याज बुझाएको वा अवधि थप गरेको</div><div class="content-paragraph indented-2">मितिले अर्को दश वर्षको अवधि थप हुनेछ ।</div><div class="content-paragraph"><span class="bold">४८५. असक्षम तथा अर्धसक्षम व्यक्तिसँग गरेको लेनदेनले मान्यता नपाउने :</span> कसैले असक्षम वा</div><div class="content-paragraph indented-1">अर्धसक्षम व्यक्तिसँग गरेको लेनदेनले कानूनी मान्यता पाउने छैन ।</div><div class="content-paragraph"><span class="bold">४८६. सगोलको सम्पत्तिबाट रकम भराई लिन नपाउने :</span> (१) कसैले कुनै व्यक्तिसँग लेनदेन</div><div class="content-paragraph indented-1">गरेकोमा त्यस्तो लेनदेनको लिखतमा घरको मुख्य व्यक्तिको सहीछाप नभएको भए सगोलको</div><div class="content-paragraph indented-1">सम्पत्तिमा ऋणीको हक नपुगेसम्म साहूले त्यस्तो सम्पत्तिबाट आफ्‌नो रकम भराई लिन</div><div class="content-paragraph indented-1">पाउने छैन ।</div><div class="content-paragraph indented-1">(२) उपदफा (१) मा जुनसुकै कुरा लेखिएको भए तापनि घरको मुख्य भई काम</div><div class="content-paragraph indented-2">गर्ने व्यक्तिले त्यस्तो रकम तिरिदिएमा साहूले लिन पाउनेछ ।</div><div class="content-paragraph indented-1">(३) उपदफा (१) बमोजिमको अवस्था परी कुनै व्यक्तिले ऋणीसँग रकम लिन</div><div class="content-paragraph indented-2">नसक्ने भएमा दश वर्षभित्र साहूले ऋणी उपर नालिस गरी आफ्नो हक कायम गरी राख्नु</div><div class="content-paragraph indented-2">पर्नेछ ।</div><div class="content-paragraph indented-1">(४) उपदफा (३) बमोजिम ऋणीसँग हक कायम गरेकोमा सगोलको सम्पत्तिमा</div><div class="content-paragraph indented-2">निजको हक पुगेपछि साहूले निजबाट कानून बमोजिम आफ्नो रकम भराई लिन पाउनेछ ।</div><div class="content-paragraph indented-1">(५) उपदफा (४) बमोजिम रकम भराई लिनको लागि असामीको हक पुगेको</div><div class="content-paragraph indented-2">मितिले नालिस गर्ने हदम्याद शुरु हुनेछ ।</div><div class="content-paragraph"><span class="bold">४८७. मञ्जुरी नलिई चल सम्पत्ति सट्टा पट्टा गर्न नहुने :</span> (१) एकासगोलका उमेर पुगेका व्यक्तिले</div><div class="content-paragraph indented-1">घरको मुख्य व्यक्तिको मञ्जुरी नलिई संगोलको कुनै सम्पत्ति सट्टा पट्टा गर्न हुँदैन ।</div><div class="content-paragraph indented-1">तर आफ्नो निजी सम्पत्ति सट्टापट्टा गर्न घरको मुख्य भई काम गर्ने व्यक्तिको</div><div class="content-paragraph indented-2">मञ्जुरी लिनु पर्ने छैन ।</div><div class="content-paragraph indented-1">(२) उपदफा (१) विपरीत कसैले सम्पत्ति सट्टापट्टा गरेमा घरको मुख्य भई काम गर्ने</div><div class="content-paragraph indented-2">व्यक्तिले मञ्जुर नगरे त्यस्तो सम्पत्ति सट्टापट्टा गरेको मान्य हुने छैन ।</div><div class="content-paragraph indented-1">(३) उपदफा (१) विपरीत सम्पत्ति सट्टापट्टा गरेकोमा घरको मुख्य भई काम गर्ने</div><div class="content-paragraph indented-2">व्यक्तिको मञ्जुरी नभए पैंतीस दिनभित्र आफ्‌नो सम्पत्ति फिर्ता लिन सकिने छ ।</div><div class="content-paragraph"><span class="bold">४८८. लेनदेन गरेको देखिएमा रकम भराई दिने :</span> कसैले यस परिच्छेद बमोजिमको रीत पुऱ्याई</div><div class="content-paragraph indented-1">लिखत नगरे पनि कुनै लिखत, बैङ्किङ्ग कारोबार, विनिमेय अधिकारपत्र, चेक, भौचरबाट वा</div><div class="content-paragraph indented-1">बही खातामा लेखिएको व्यहोराबाट कुनै व्यक्तिसँग लेनदेन भएको कुरा देखिन आएमा</div><div class="content-paragraph indented-1">अदालतले त्यस्तो लिखत, बैङ्किङ्ग कारोबार, विनिमेय अधिकारपत्र, चेक, भौचरबाट वा बही</div><div class="content-paragraph">खातामा लेखिएको आधारमा नालिस गर्ने व्यक्तिलाई ऋणीबाट त्यस्तो रकम भराई दिन</div><div class="content-paragraph indented-1">सक्नेछ ।</div><div class="footnote">१तर एक लाख रूपैयाँभन्दा बढीको लेनदेन कारोबार घरसारमा नगदै गरेको अवस्था</div><div class="footnote indented-1">भएमा त्यस्तो रकम भराइदिइने छैन।</div><div class="content-paragraph"><span class="bold">४८९. घरसारको लिखत हराए वा काबू बाहिरको परिस्थिति परेमा गर्ने :</span> (१) घरसारमा भएको</div><div class="content-paragraph indented-1">लिखत हराएमा वा काबू बाहिरको परिस्थिति परी नासिएमा साहूले सोही व्यहोरा खुलाई</div><div class="content-paragraph indented-1">लिखत हराएको वा काबू बाहिरको परिस्थिति परेको मितिले पन्ध्र दिनभित्र सम्बन्धित</div><div class="content-paragraph indented-1">स्थानीय तहमा निवेदन दिनु पर्नेछ ।</div><div class="content-paragraph indented-1">(२) उपदफा (१) बमोजिम निवेदन परेमा सम्बन्धित स्थानीय तहले त्यसको व्यहोरा</div><div class="content-paragraph indented-2">खुलाई भरपाई लेखी कार्यालयको छाप लगाई त्यसको भरपाई निवेदन दिने व्यक्तिलाई दिनु</div><div class="content-paragraph indented-2">पर्नेछ ।</div><div class="content-paragraph indented-1">(३) उपदफा (१) बमोजिम कुनै निवेदन परेमा स्थानीय तहले लिखत गरिदिने व्यक्ति</div><div class="content-paragraph indented-2">जीवित भए निजलाई र नभए निजको नजिकको हकवालालाई सात दिनभित्र झिकाई निजले</div><div class="content-paragraph indented-2">मञ्जुर गरे साबिक बमोजिमको लिखत तयार गराई त्यस्तो लिखत प्रमाणित गरी निवेदन</div><div class="content-paragraph indented-2">दिने व्यक्तिलाई दिनु पर्नेछ ।</div><div class="content-paragraph indented-1">(४) उपदफा (३) बमोजिम लिखत गरिदिने व्यक्तिले लिखत हराएको वा काबू</div><div class="content-paragraph indented-2">बाहिरको परिस्थिति परेको जनाई अर्को लिखत गरी दिन मञ्जुर नगरेमा साहूले त्यस्तो म्याद</div><div class="content-paragraph indented-2">नाघेको पैंतीस दिनभित्र लिखत हराएको वा काबू बाहिरको परिस्थिति परेको प्रमाण देखाई</div><div class="content-paragraph indented-2">नालिस गरी आफ्नो हक कायम गर्नु पर्नेछ ।</div><div class="content-paragraph"><span class="bold">४९०. लेनदेन गरेको वस्तु कच्चा भएमा फिर्ता गर्नु पर्ने :</span> (१) लिखतमा अन्यथा व्यवस्था भएकोमा</div><div class="content-paragraph indented-1">बाहेक मूल्य राखी लेनदेन भएको कुनै वस्तु लिखतमा लेखिए बमोजिम नभई वा कुनै</div><div class="content-paragraph indented-1">किसिमले कच्चा भई त्यस्तो वस्तु निजले भोग गर्न नसक्ने भएमा लेनदेन भएको मितिले</div><div class="content-paragraph indented-1">पैंतीस दिनभित्र वस्तु दिने व्यक्तिलाई त्यस्तो कुराको सूचना गर्नु पर्नेछ ।</div><div class="content-paragraph indented-1">(२) उपदफा (१) बमोजिम वस्तु लिने व्यक्तिबाट त्यस्तो कुराको सूचना प्राप्त</div><div class="content-paragraph indented-2">भएमा र निजको कुरा मनासिब देखिएमा वस्तु दिनेसँग त्यस्तै प्रकारको अन्य वस्तु भए</div><div class="content-paragraph indented-2">त्यस्तो वस्तु सट्टापट्टा गरिदिनु पर्नेछ र नभएमा आफ्नो वस्तु फिर्ता लिई त्यस्तो लेनदेनको</div><div class="content-paragraph indented-2">सम्बन्धमा भएको लिखत फट्टा (निष्कृय) गरी दिनु पर्नेछ ।</div><div class="footnote">१ मुलुकी संहिता सम्बन्धी केही नेपाल ऐनलाई संशोधन गर्ने ऐन, २०८० द्वारा थप ।</div><div class="content-paragraph indented-1">(३) उपदफा (२) बमोजिम वस्तु दिनेले त्यस्तो वस्तु सट्टापट्टा गरी नदिएमा वा</div><div class="content-paragraph indented-2">आफ्नो वस्तु फिर्ता नलिएमा वस्तु लिनेले आफूलाई भएको हानि, नोक्सानी वापत</div><div class="content-paragraph indented-2">सम्बन्धित व्यक्तिबाट त्यस्तो वस्तुको मूल्य बराबरको रकम तथा मनासिब क्षतिपूर्ति भराई</div><div class="content-paragraph indented-2">लिन वा त्यस्तो लेनदेन बदर गराउन नालिस गर्न सक्नेछ ।</div><div class="content-paragraph"><span class="bold">४९१. यथास्थितिमा वस्तु फिर्ता गर्नु पर्ने :</span> (१) कसैले कुनै व्यक्तिको स्वामित्व वा भोगमा रहेको</div><div class="content-paragraph indented-1">वस्तु कुनै खास कामको लागि भाडा तिर्ने वा नतिर्ने वा सापटी वा पैंचो जुनसुकै शर्तमा</div><div class="content-paragraph indented-1">लिए पनि त्यस्तो कार्य सम्पन्न भएपछि आफूले जुन प्रकार, परिमाण र गुणस्तरको वस्तु</div><div class="content-paragraph indented-1">लिएको हो सोही प्रकार, परिमाण र गुणस्तरको वस्तु स्वामित्व वा भोगवालालाई फिर्ता गर्नु</div><div class="content-paragraph indented-1">पर्नेछ ।</div><div class="content-paragraph indented-1">(२) उपदफा (१) बमोजिम लिएको वस्तु हराएमा, नासिएमा, फुटेमा, बिग्रेमा वा</div><div class="content-paragraph indented-2">अन्य कुनै किसिमले क्षति भएमा लिखतमा अन्यथा भएकोमा बाहेक वस्तु लिनेले त्यस्तै</div><div class="content-paragraph indented-2">किसिमको अन्य वस्तुको व्यवस्था गरी स्वामित्व वा भोगवालालाई फिर्ता गर्नु पर्नेछ र त्यस्तै</div><div class="content-paragraph indented-2">वस्तु पाउन सकिने अवस्था नभएमा त्यस्तो वस्तुको प्रचलित बजार मूल्य बराबरको रकम</div><div class="content-paragraph indented-2">स्वामित्व वा भोगवालालाई बुझाउनु पर्नेछ ।</div><div class="content-paragraph indented-1">(३) उपदफा (१) वा (२) बमोजिम वस्तु, त्यस्तो वस्तु वापतको भाडा वा रकम</div><div class="content-paragraph indented-2">बुझाउने सम्बन्धमा लिखतमा अन्यथा भएकोमा बाहेक जुन कामको लागि वस्तु लिएको हो</div><div class="content-paragraph indented-2">त्यस्तो काम सम्पन्न भएको पन्ध्र दिनभित्र स्वामित्व वा भोगवालालाई त्यस्तो वस्तु वा</div><div class="content-paragraph indented-2">भाडाको कम बुझाउनु पर्नेछ ।</div><div class="content-paragraph indented-1">(४) उपदफा (३) बमोजिमको म्यादभित्र वस्तु लिनेले स्वामित्व वा भोगवालालाई</div><div class="content-paragraph indented-2">वस्तु वा रकम नबुझाएमा त्यसबाट मर्का पर्ने व्यक्तिले त्यस्तो वस्तुको रकम र आफूलाई</div><div class="content-paragraph indented-2">भएको नोक्सानी वापत मनासिब क्षतिपूर्ति समेत भराई लिन सक्नेछ ।</div><div class="content-paragraph"><span class="bold">४९२. हदम्याद :</span> (१) असक्षम वा अर्धसक्षम व्यक्तिको सम्पत्ति आफ्नो गराउन, हिनामिना वा</div><div class="content-paragraph indented-1">नोक्सान गर्न वा बिगार्न लेनदेन गरेको वा ब्याजको ब्याज लिएको वा ब्याजमा दश प्रतिशत</div><div class="content-paragraph indented-1">भन्दा बढी लिएको विषयमा नालिस गर्न हदम्याद लाग्ने छैन ।</div><div class="content-paragraph indented-1">(२) उपदफा (१) मा लेखिएदेखि बाहेक यस परिच्छेद बमोजिम भए गरेको कुनै काम</div><div class="content-paragraph indented-2">कारबाहीबाट मर्का पर्ने व्यक्तिले त्यस्तो काम कारबाही भए गरेको मितिले देहाय बमोजिम</div><div class="content-paragraph indented-2">नालिस गर्न सक्नेछ :-</div><div class="content-paragraph indented-2">(क) यस परिच्छेदमा नालिस गर्न छुट्टै हदम्याद तोकिएकोमा सोही</div><div class="content-paragraph indented-3">बमोजिम,</div><div class="content-paragraph indented-2">(ख) कुनै लिखतमा अवधि उल्लेख भएकोमा सो अवधि नाघेको मिति र</div><div class="content-paragraph indented-3">लिखत नभएको वा अन्य अवस्थामा मुद्दा गर्नु पर्ने कारण परेको</div><div class="content-paragraph indented-3">मितिले एक वर्षभित्र ।</div><div class="text-center"><span class="bold">भाग-५</span></div><div class="text-center"><span class="bold">करार तथा अन्य दायित्व सम्बन्धी व्यवस्था</span></div><div class="text-center"><span class="bold">परिच्छेद-१</span></div><div class="text-center">दायित्व सम्बन्धी सामान्य व्यवस्था</div><div class="content-paragraph"><span class="bold">४९३. दायित्व सृजना हुने :</span> (१) कुनै काम गर्न वा नगर्नका लागि कानूनी रूपमा बाध्यता</div><div class="content-paragraph indented-1">भएकोमा त्यस्तो काम नगरे वा गरेमा दायित्व सृजना हुनेछ ।</div><div class="content-paragraph indented-1">(२) उपदफा (१) बमोजिम सृजना हुने दायित्व यस परिच्छेद बमोजिम कायम भई</div><div class="content-paragraph indented-2">निर्धारण हुनेछ ।</div><div class="content-paragraph"><span class="bold">४९४. दायित्व सृजना हुने अवस्था :</span> (१) दफा ४९३ बमोजिमको दायित्व देहाय बमोजिम सृजना</div><div class="content-paragraph indented-1">भई कायम हुनेछ :-</div><div class="content-paragraph indented-2">(क) करार,</div><div class="content-paragraph indented-2">(ख) अप्रत्यक्ष वा अर्ध करार</div><div class="content-paragraph indented-2">(ग) अनुचित सम्वृद्धि (अनजष्ट इन्टिचमेन्ट)</div><div class="content-paragraph indented-2">(घ) दायित्व लिने गरी भएको कुनै व्यक्तिको एकतर्फी प्रतिबद्धता,</div><div class="content-paragraph indented-2">(ङ) कानून बमोजिम दुष्कृति (टर्टस्) मानिने काम,</div><div class="content-paragraph indented-2">(छ) कानून बमोजिम अर्ध दुष्कृति मानिने काम ।</div><div class="content-paragraph indented-1">(२) उपदफा (१) को,-</div><div class="content-paragraph indented-2">(क) खण्ड (क) बमोजिमको दायित्व यस संहिता वा अन्य कानून</div><div class="content-paragraph indented-3">बमोजिम कायम हुनेछ ।</div><div class="content-paragraph indented-2">(ख) खण्ड (ख) बमोजिमको दायित्व पक्षहरूबीच सम्पन्न भएको करार</div><div class="content-paragraph indented-3">बमोजिम कायम हुनेछ ।</div><div class="content-paragraph indented-2">(ग) खण्ड (ग) बमोजिमको दायित्व यस भागको परिच्छेद-१५ बमोजिम</div><div class="content-paragraph indented-3">परिभाषित अप्रत्यक्ष वा अर्ध करार बमोजिम कायम हुनेछ ।</div><div class="content-paragraph indented-2">(घ) खण्ड (घ) बमोजिमको दायित्व यस भागको परिच्छेद-१६ बमोजिम</div><div class="content-paragraph indented-3">परिभाषित अनुचित सम्वृद्धि (अनजष्ट इन्टिचमेन्ट) बमोजिम कायम</div><div class="content-paragraph indented-3">हुनेछ ।</div><div class="content-paragraph indented-2">(ङ) खण्ड (ङ) बमोजिमको दायित्व कुनै व्यक्तिको एकतर्फी</div><div class="content-paragraph indented-3">प्रतिबद्धताबाट कानून बमोजिम दायित्व सृजना हुने व्यवस्था</div><div class="content-paragraph indented-3">बमोजिम निर्धारण हुनेछ ।</div><div class="content-paragraph indented-2">(च) खण्ड (च) बमोजिमको दायित्व यस भागको परिच्छेद-१७ बमोजिम</div><div class="content-paragraph indented-3">परिभाषित दुष्कृति (टर्टस्) बाट कायम हुनेछ ।</div><div class="content-paragraph indented-2">(छ) खण्ड (छ) बमोजिमको दायित्व यस भागको परिच्छेद-१८ बमोजिम</div><div class="content-paragraph indented-3">परिभाषित त्रुटिपूर्ण उत्पादन वा कानून बमोजिम अर्धदुष्कृति मानिने</div><div class="content-paragraph indented-3">अन्य कामबाट कायम हुनेछ ।</div><div class="content-paragraph"><span class="bold">४९५. दायित्व पूरा गर्नु पर्ने :</span> (१) कुनै विषयको दायित्व जसले पूरा गर्नु पर्ने गरी कायम वा</div><div class="content-paragraph indented-1">सृजना भएको छ वा जुन व्यक्तिले दायित्व लिएको हो सोही व्यक्तिले त्यस्तो विषयको</div><div class="content-paragraph indented-1">दायित्व पूरा गर्नु पर्नेछ ।</div><div class="content-paragraph indented-1">(२) उपदफा (१) बमोजिम दायित्व पूरा नहुँदै त्यस्तो व्यक्तिको मृत्यु भएमा वा</div><div class="content-paragraph indented-2">निजको होस ठेगानमा नरहेमा निजको सम्पत्ति प्राप्त गर्ने हकवाला वा निजको संरक्षक वा</div><div class="content-paragraph indented-2">माथवरले वा जमानत सम्बन्धी करार भए त्यस्तो जमानत दिनेले त्यस्तो दायित्व पूरा गर्नु</div><div class="content-paragraph indented-2">पर्नेछ ।</div><div class="content-paragraph"><span class="bold">४९६. निर्धारित समयमा दायित्व पूरा गर्नु पर्ने :</span> (१) कुनै दायित्व पूरा गर्नको लागि कुनै निश्चित</div><div class="content-paragraph indented-1">अवधि तोकिएको रहेछ भने सम्बन्धित व्यक्तिले सोही अवधिभित्र त्यस्तो दायित्व पूरा गर्नु</div><div class="content-paragraph indented-1">पर्नेछ ।</div><div class="content-paragraph indented-1">(२) कुनै दायित्व पूरा गर्न कुनै निश्चित दिन वा समय तोकिएको रहेछ भने</div><div class="content-paragraph indented-2">सम्बन्धित व्यक्तिले सोही दिन वा समयमा त्यस्तो दायित्व पूरा गर्नु पर्नेछ ।</div><div class="content-paragraph indented-2">तर निश्चित दिन वा समयभित्र दायित्व पूरा गर्ने व्यवस्था भएकोमा त्यस्तो दिन वा</div><div class="content-paragraph indented-3">समय अघि पनि दायित्व पूरा गर्न सकिनेछ ।</div><div class="content-paragraph indented-1">(३) उपदफा (१) वा (२) बमोजिम कुनै दायित्व पूरा गर्ने अवधि, दिन वा समय</div><div class="content-paragraph indented-2">निर्धारण नभएकोमा दायित्वको प्रकृतिबाट त्यस्तो दायित्व पूरा गर्नु पर्ने अवधि, दिन र समय</div><div class="content-paragraph indented-2">निर्धारण गरी मनासिब अवधिभित्र दायित्व पूरा गर्नु पर्नेछ ।</div><div class="content-paragraph indented-1">(४) उपदफा (१), (२) वा (३) बमोजिम दायित्व पूरा नभएमा दायित्व पूरा गर्नु पर्ने</div><div class="content-paragraph indented-2">व्यक्तिले दायित्व पूरा नगरेको वा पूरा गर्न नसकेको मानिनेछ ।</div><div class="content-paragraph"><span class="bold">४९७. प्रत्येक व्यक्तिले दायित्व पूरा गर्नु पर्ने :</span> (१) एकभन्दा बढी व्यक्तिले कुनै दायित्व लिएको वा</div><div class="content-paragraph indented-1">निजको हकमा त्यस्तो दायित्व सृजना भएको भएमा करारमा अन्यथा व्यवस्था भएकोमा</div><div class="content-paragraph indented-1">बाहेक प्रत्येक व्यक्तिले समान रूपमा त्यस्तो दायित्व पूरा गर्नु पर्नेछ ।</div><div class="content-paragraph indented-1">(२) कुनै व्यक्तिले एकभन्दा बढी व्यक्ति प्रति दायित्व पूरा गर्नु पर्ने भएमा करारमा</div><div class="content-paragraph indented-2">अन्यथा व्यवस्था भएकोमा बाहेक निजले प्रत्येक व्यक्ति प्रति समान रूपले दायित्व पूरा गर्नु</div><div class="content-paragraph indented-2">पर्नेछ ।</div><div class="content-paragraph"><span class="bold">४९८. दायित्व विभाजन हुन सक्ने :</span> (१) एकभन्दा बढी व्यक्तिहरू प्रति दायित्व पूरा गर्नु पर्ने वा</div><div class="content-paragraph indented-1">एकभन्दा बढी व्यक्तिले दायित्व पूरा गर्नु पर्ने अवस्थामा त्यस्ता व्यक्तिहरू प्रतिको वा त्यस्ता</div><div class="content-paragraph indented-1">व्यक्तिहरूले पूरा गर्नु पर्ने दायित्व त्यसको प्रकृतिबाट विभाजन वा खण्ड खण्ड गर्न सकिने</div><div class="content-paragraph indented-1">रहेछ भने त्यस्तो दायित्व विभाजन हुन सक्नेछ र सोही बमोजिम प्रत्येक व्यक्ति प्रति वा</div><div class="content-paragraph indented-1">प्रत्येक व्यक्तिले दायित्व पूरा गर्नु पर्नेछ ।</div><div class="content-paragraph indented-1">(२) उपदफा (१) बमोजिमको अवस्थामा प्रत्येक व्यक्ति वा सबै व्यक्तिले दायित्व पूरा</div><div class="content-paragraph indented-2">गर्नु पर्ने प्रत्येक व्यक्ति वा सबै व्यक्तिबाट दायित्व पूरा गराई माग्न सक्नेछ ।</div><div class="content-paragraph"><span class="bold">४९९. असल नियतले दायित्व पूरा गर्नु पर्ने :</span> दफा ४९४ बमोजिम सृजना भएको दायित्व त्यस्तो</div><div class="content-paragraph indented-1">दायित्व पूरा गर्नु पर्ने व्यक्तिले असल नियतले पूरा गर्नु पर्नेछ ।</div><div class="content-paragraph"><span class="bold">५००. दायित्व पूरा नगरेमा क्षतिपूर्ति व्यहोर्नु पर्ने :</span> (१) दायित्व पूरा गर्नु पर्ने व्यक्तिले दायित्व पूरा</div><div class="content-paragraph indented-1">नगरेको वा दायित्व पूरा गर्न विलम्ब गरेको कारणबाट अन्य कसैलाई कुनै किसिमले हानि,</div><div class="content-paragraph indented-1">नोक्सानी भएमा त्यसरी भएको वास्तविक हानि, नोक्सानी वापतको क्षतिपूर्ति निजले व्यहोर्नु</div><div class="content-paragraph indented-1">पर्नेछ ।</div><div class="content-paragraph indented-1">(२) दायित्व पूरा गर्नु पर्ने व्यक्तिले जालसाज गरी दायित्व पूरा नगरेको वा</div><div class="content-paragraph indented-2">नियतवस वा लापरवाहीको कारणबाट कुनै किसिमले हानि, नोक्सानी भएमा त्यसरी भएको</div><div class="content-paragraph indented-2">हानि, नोक्सानी वापतको क्षतिपूर्ति निजले व्यहोर्नु पर्नेछ ।</div><div class="content-paragraph"><span class="bold">५०१. कानून प्रतिकूलको दायित्व पूरा गर्न नपर्ने :</span> यस परिच्छेदमा अन्यत्र जुनसुकै कुरा लेखिएको</div><div class="content-paragraph indented-1">भए तापनि कुनै दायित्व पूरा गर्दा कानून, सार्वजनिक व्यवस्था (पब्लिक अर्डर) वा</div><div class="content-paragraph indented-1">सार्वजनिक नैतिकता प्रतिकूल हुने रहेछ भने त्यस्तो दायित्व पूरा गर्न पर्ने छैन ।</div><div class="content-paragraph"><span class="bold">५०२. असम्भव दायित्व पूरा गर्न नपर्ने :</span> (१) यस परिच्छेदमा अन्यत्र जुनसुकै कुरा लेखिएको भए</div><div class="content-paragraph indented-1">तापनि दायित्व सृजना हुँदाका बखत पूरा गर्न नसकिने असम्भव प्रकृतिको दायित्व सृजना</div><div class="content-paragraph indented-1">भएको रहेछ भने त्यस्तो दायित्व पूरा गर्नु पर्ने छैन ।</div><div class="content-paragraph indented-1">(२) दायित्व सृजना हुँदाका बखत पूरा गर्न सम्भव भएको तर पछि दायित्व पूरा गर्न</div><div class="content-paragraph indented-2">असम्भव भएकोमा त्यस्तो दायित्वको परिणाम कानून बमोजिम निर्धारण हुनेछ ।</div><div class="content-paragraph indented-1">(३) उपदफा (१) वा (२) मा जुनसुकै कुरा लेखिएको भए तापनि कुनै दायित्वको कुनै</div><div class="content-paragraph indented-2">अंश पूरा गर्न सकिने र बाँकी अंश पूरा गर्न नसकिने रहेछ भने पूरा गर्न सकिने हदसम्मको</div><div class="content-paragraph indented-2">दायित्व पूरा गर्नु पर्नेछ ।</div><div class="content-paragraph"><span class="bold">५०३. हदम्याद :</span> यस परिच्छेद बमोजिम भए गरेको काम कारबाहीबाट मर्का पर्ने व्यक्तिले मुद्दा</div><div class="content-paragraph indented-1">गर्नु पर्ने कारण उत्पन्न भएको मितिले दुई वर्षभित्र नालिस गर्न सक्नेछ ।</div><div class="text-center"><span class="bold">परिच्छेद-२</span></div><div class="text-center">करार सम्पन्न गर्ने व्यवस्था</div><div class="content-paragraph"><span class="bold">५०४. करार भएको मानिने :</span> (१) दुई वा दुई भन्दा बढी व्यक्तिहरूबीच कुनै काम गर्न वा नगर्नका</div><div class="content-paragraph indented-1">लागि कानून बमोजिम कार्यान्वयन गर्न सकिने कुनै सम्झौता भएमा करार भएको</div><div class="content-paragraph indented-1">मानिनेछ ।</div><div class="content-paragraph indented-1">(२) उपदफा (१) को प्रयोजनको लागि एक व्यक्तिले अर्को व्यक्ति समक्ष करार गर्न</div><div class="content-paragraph indented-2">राखेको प्रस्तावमा त्यसरी प्रस्तावित व्यक्तिले स्वीकृति जनाएपछि करार भएको मानिनेछ ।</div><div class="content-paragraph indented-1">(३) करार भएपछि करारका पक्षहरूबीच वाध्यात्मक कानूनी सम्बन्ध कायम हुनेछ ।</div><div class="content-paragraph"><span class="bold">स्पष्टीकरण :</span> यस परिच्छेदको प्रयोजनको लागि,-</div><div class="content-paragraph indented-1">(१) “प्रस्ताव” भन्नाले कुनै काम गर्न वा नगर्नका लागि स्वीकृति पाउने</div><div class="content-paragraph indented-2">अभिप्रायले एक व्यक्तिले अर्को व्यक्ति समक्ष राखेको प्रस्ताव सम्झनु पर्छ ।</div><div class="content-paragraph indented-1">(२) “स्वीकृति” भन्नाले प्रस्तावका कुराहरू प्रस्तावकले जुन अर्थमा प्रस्ताव</div><div class="content-paragraph indented-2">गरेको छ सो कुराका सम्बन्धमा प्रस्तावित व्यक्तिले सोही अर्थमा दिएको</div><div class="content-paragraph indented-2">सहमति सम्झनु पर्छ ।</div><div class="content-paragraph"><span class="bold">५०५. कानून बमोजिम कार्यान्वयन हुने करार :</span> (१) देहायका शर्तहरू पूरा गरी सम्पन्न भएको</div><div class="content-paragraph indented-1">करार कानून बमोजिम कार्यान्वयन हुन सक्ने गरी करार भएको मानिनेछ :-</div><div class="content-paragraph indented-2">(क) करार गर्ने व्यक्तिले आफूलाई बन्धनकारी बनाउन व्यक्त गरेको</div><div class="content-paragraph indented-3">सहमति,</div><div class="content-paragraph indented-2">(ख) करार गर्ने व्यक्तिको करार गर्न सक्ने सक्षमता वा योग्यता,</div><div class="content-paragraph indented-2">(ग) दायित्व सृजना गर्ने निश्चित विषय,</div><div class="content-paragraph indented-2">(घ) कानूनसम्मत दायित्व ।</div><div class="content-paragraph indented-1">(२) करार लिखित वा मौखिक रूपमा वा करार गर्ने व्यक्तिहरूको आचरणबाट पनि</div><div class="content-paragraph indented-2">हुन सक्नेछ ।</div><div class="content-paragraph indented-1">(३) उपदफा (२) मा जुनसुकै कुरा लेखिएको भए तापनि कुनै खास</div><div class="content-paragraph indented-2">कार्यविधि वा औपचारिकता पूरा गरेर मात्र गर्नुपर्ने व्यवस्था भएकोमा त्यस्तो कार्यविधि वा</div><div class="content-paragraph indented-2">औपचारिकता पूरा नभएसम्म त्यस्तो करार कार्यान्वयन हुन सक्ने छैन ।</div><div class="content-paragraph"><span class="bold">५०६. करार गर्न सक्षम व्यक्ति :</span> (१) देहायका व्यक्ति बाहेक अरू जुनसुकै व्यक्ति करार गर्न सक्षम</div><div class="content-paragraph indented-1">हुनेछन् :-</div><div class="content-paragraph indented-2">(क) नाबालक,</div><div class="content-paragraph indented-2">(ख) होस ठेगानमा नभएको ।</div><div class="content-paragraph"><span class="bold">स्पष्टीकरण :</span></div><div class="content-paragraph indented-1">(१) साधारणतया होस ठेगानमा नरहेको तर कहिलेकाँही होस</div><div class="content-paragraph indented-2">ठेगानमा रहेको व्यक्तिले होस ठेगानमा रहेका बखत करार</div><div class="content-paragraph indented-2">गर्न सक्नेछ ।</div><div class="content-paragraph indented-1">(२) साधारणतया होस ठेगानमा रहेको तर कहिलेकाहिँ होस</div><div class="content-paragraph indented-2">ठेगानमा नरहेको व्यक्तिले होस ठेगानमा नरहेका बखत</div><div class="content-paragraph indented-2">करार गर्न सक्ने छैन ।</div><div class="content-paragraph indented-1">(२) उपदफा (१) मा जुनसुकै कुरा लेखिएको भए तापनि कानून बमोजिम कुनै खास</div><div class="content-paragraph indented-2">करार गर्न असक्षम मानिएको व्यक्ति त्यस्तो करार गर्न सक्षम भएको मानिने छैन ।</div><div class="content-paragraph indented-1">(३) असक्षम वा अर्धसक्षम व्यक्तिका तर्फबाट करार गर्नु पर्दा निजको संरक्षक वा</div><div class="content-paragraph indented-2">माथवरले करार गर्न सक्नेछ ।</div><div class="content-paragraph indented-1">(४) कानूनी व्यक्तिको तर्फबाट करार गर्नु पर्दा त्यस्तो व्यक्तिको व्यवस्थापन तथा</div><div class="content-paragraph indented-2">सञ्चालन गर्न अधिकार प्राप्त सञ्चालक वा सञ्चालकहरूको निर्णय वा निजको अख्तियार</div><div class="content-paragraph indented-2">प्राप्त व्यक्तिले गर्नु पर्नेछ ।</div><div class="content-paragraph indented-1">(५) यस दफामा अन्यत्र जुनसुकै कुरा लेखिएको भए तापनि कुनै खास विषयमा यस</div><div class="content-paragraph indented-2">परिच्छेद बमोजिम करार गर्न असक्षम मानिएको व्यक्ति त्यस्तो विषयमा निज अन्य कानून</div><div class="content-paragraph indented-2">बमोजिम करार गर्न सक्ने व्यवस्था भएमा त्यस्तो विषयमा त्यस्तो व्यक्ति करार गर्न सक्षम</div><div class="content-paragraph indented-2">भएको मानिनेछ ।</div><div class="content-paragraph"><span class="bold">५०७. पक्षहरू स्वायत्त हुने :</span> यस संहिताको अधीनमा रही करारको स्वरूप वा विषयवस्तु छनौट</div><div class="content-paragraph indented-1">गर्न, करारका शर्त तथा करार उल्लङ्घन भए वापत उपचारको प्रकृति निर्धारण गर्न र</div><div class="content-paragraph indented-1">करार बमोजिमको विवाद समाधान गर्ने उपाय निश्चित गर्न करारका पक्षहरू स्वायत्त हुने</div><div class="content-paragraph indented-1">छन् ।</div><div class="content-paragraph"><span class="bold">५०८. प्रस्ताव र स्वीकृति पूरा भएको मानिने :</span> (१) प्रस्ताव पठाएको कुरा प्रस्तावित व्यक्तिले थाहा</div><div class="content-paragraph indented-1">पाएपछि प्रस्ताव पठाउने कार्य पूरा भएको मानिनेछ ।</div><div class="content-paragraph indented-1">(२) प्रस्तावमा आफ्नो स्वीकृति जनाई प्रस्तावित व्यक्तिले प्रस्तावक समक्ष पठाएको</div><div class="content-paragraph indented-2">स्वीकृति प्रस्तावकले पाएमा प्रस्तावकको हकमा र प्रस्तावित व्यक्तिले प्रस्तावमा स्वीकृति</div><div class="content-paragraph indented-2">दिएको कुरा प्रस्तावकलाई थाहा भएमा प्रस्तावित व्यक्तिको हकमा स्वीकृति दिने कार्य पूरा</div><div class="content-paragraph indented-2">भएको</div><div class="content-paragraph indented-2">मानिनेछ ।</div><div class="content-paragraph indented-1">(३) प्रस्तावमा प्रत्यक्ष रूपमा स्वीकृति नजनाएको भए तापनि प्रस्तावित व्यक्तिले</div><div class="content-paragraph indented-2">आफ्नो आचरणबाट प्रस्तावमा उल्लिखित कुनै शर्त पालना गरेमा, प्रस्तावमा उल्लिखित</div><div class="content-paragraph indented-2">लाभ वा सेवा स्वीकार गरेमा वा अन्य कुनै व्यहोराबाट स्वीकृति जनाएमा पनि प्रस्तावमा</div><div class="content-paragraph indented-2">स्वीकृति प्रदान गरेको मानिनेछ ।</div><div class="content-paragraph indented-1">(४) प्रस्तावकले कुनै निश्चित समय तोकी त्यस्तो समयसम्म प्रस्ताव इन्कार</div><div class="content-paragraph indented-2">गरिएको सूचना नपठाएमा प्रस्ताव स्वीकार गरेको मानिनेछ भन्ने व्यहोराको प्रस्ताव राखेको</div><div class="content-paragraph indented-2">भए त्यस्तो समयसम्म प्रस्तावित व्यक्तिले प्रस्ताव स्वीकार गरेको सूचना नपठाएमा त्यस्तो</div><div class="content-paragraph indented-2">प्रस्ताव स्वीकार गरेको मानिने छैन ।</div><div class="content-paragraph"><span class="bold">५०९. प्रस्ताव वा स्वीकृति रद्द गर्न सकिने :</span> (१) प्रस्तावकले आफ्‌नो प्रस्ताव सूचनाद्वारा रद्द गर्न</div><div class="content-paragraph indented-1">सक्नेछ ।</div><div class="content-paragraph indented-1">तर प्रस्ताव रद्द गरिएको सूचना पाउनुभन्दा अगावै प्रस्तावित व्यक्तिले प्रस्तावमा</div><div class="content-paragraph indented-2">स्वीकृति दिइसकेको सूचना प्रस्तावकले पाइसकेको भए त्यस्तो प्रस्ताव रद्द हुने छैन ।</div><div class="content-paragraph indented-1">(२) प्रस्तावित व्यक्तिले आफूले पठाएको स्वीकृति सूचनाद्वारा रद्द गर्न</div><div class="content-paragraph indented-2">सक्नेछ ।</div><div class="content-paragraph indented-2">तर स्वीकृति रद्द गरिएको सूचना पाउनुभन्दा अगावै प्रस्तावकले स्वीकृतिको सूचना</div><div class="content-paragraph indented-3">पाइसकेको भए स्वीकृति रद्द हुने छैन ।</div><div class="content-paragraph indented-1">(३) प्रस्तावमा इन्कारी जनाई सूचना पठाउने व्यक्तिले प्रस्तावमा पुनः स्वीकृति दिई</div><div class="content-paragraph indented-2">सूचना पठाउन सक्नेछ ।</div><div class="content-paragraph indented-2">तर यसरी इन्कारी जनाइएको वा स्वीकृति दिइएको सूचनाहरूमध्ये इन्कारी</div><div class="content-paragraph indented-3">जनाइएको सूचना पहिले पुगेमा करार भएको मानिने छैन र स्वीकृति जनाइएको सूचना</div><div class="content-paragraph indented-3">पहिले पुगेमा करार भएको मानिनेछ ।</div><div class="content-paragraph indented-1">(४) प्रस्ताव पठाई सकेपछि उपदफा (१) बमोजिमको सूचना पठाएकोमा, स्वीकृति</div><div class="content-paragraph indented-2">पठाई सकेपछि उपदफा (२) बमोजिमको सूचना पठाएकोमा वा प्रस्तावमा इन्कारी जनाई</div><div class="content-paragraph indented-2">सकेपछि उपदफा (३) बमोजिमको सूचना पठाएकोमा र त्यस्ता सूचनाहरू सम्बन्धित</div><div class="content-paragraph indented-2">व्यक्तिले एकै समयमा पाएमा करार भएको मानिने छैन ।</div><div class="content-paragraph indented-1">(५) प्रस्तावकले पठाएको प्रस्तावमा प्रस्तावित व्यक्तिले शर्त सहित वा कुनै कुरा</div><div class="content-paragraph indented-2">परिवर्तन गरी स्वीकृति पठाएमा प्रस्तावित व्यक्तिले प्रति प्रस्ताव गरेको मानिनेछ ।</div><div class="content-paragraph"><span class="bold">५१०. प्रस्ताव रद्द भएको मानिने :</span> देहायको कुनै अवस्थामा प्रस्ताव रद्द भएको मानिनेछ :-</div><div class="content-paragraph indented-1">(क) प्रस्तावकले प्रस्ताव स्वीकृत गरेको सूचना कुनै निश्चित समयसम्म पाउने</div><div class="content-paragraph indented-2">शर्तमा प्रस्ताव राखेकोमा त्यस्तो समयसम्ममा प्रस्तावित व्यक्तिले स्वीकृति</div><div class="content-paragraph indented-2">जनाएको सूचना प्रस्तावकले प्राप्त नगरेमा,</div><div class="content-paragraph indented-1">(ख) खण्ड (क) बमोजिम स्वीकृतिको सूचना पठाउनु पर्ने समय उल्लेख</div><div class="content-paragraph indented-2">नभएकोमा प्रस्तावित व्यक्तिले मनासिब समयभित्र स्वीकृति जनाएको सूचना</div><div class="content-paragraph indented-2">प्रस्तावकलाई नदिएमा,</div><div class="content-paragraph indented-1">(ग) प्रस्ताव राखेपछि स्वीकृति प्राप्त गर्नुभन्दा अगावै प्रस्तावकको मृत्यु भएमा</div><div class="content-paragraph indented-2">वा निजको होस ठेगानमा नरहेमा,</div><div class="content-paragraph indented-1">(घ) दफा ५०९ बमोजिम प्रस्ताव रद्द गरिएमा,</div><div class="content-paragraph indented-1">(ङ) प्रस्तावित व्यक्तिले स्वीकृति दिए पनि प्रस्तावकले स्वीकृति प्राप्त गर्नु अगावै</div><div class="content-paragraph indented-2">निजको मृत्यु भएमा वा निजको होस ठेगानमा नरहेमा,</div><div class="content-paragraph indented-1">(च) प्रस्तावित व्यक्तिले दफा ५०९ को उपदफा (५) बमोजिम प्रति प्रस्ताव</div><div class="content-paragraph indented-2">पठाएमा,</div><div class="content-paragraph indented-1">(छ) प्रस्तावित व्यक्तिले प्रस्ताव स्वीकृत गर्नु अघि कुनै कार्य वा कुनै शर्त पूरा</div><div class="content-paragraph indented-2">गर्नु पर्ने गरी प्रस्तावकले प्रस्ताव राखेकोमा त्यस्तो कार्य वा शर्त पूरा नगरी</div><div class="content-paragraph indented-2">स्वीकृत गरेकोमा ।</div><div class="content-paragraph"><span class="bold">५११. सर्वसाधारण समक्ष राखिएको प्रस्ताव बमोजिमको करार :</span> (१) कुनै व्यक्तिले सार्वजनिक</div><div class="content-paragraph indented-1">रूपमा विज्ञापन गरी त्यस्तो विज्ञापनमा उल्लिखित कुनै काम गरेमा यति पारिश्रमिक</div><div class="content-paragraph indented-1">दिनेछु भनी सार्वजनिक रूपमा प्रस्ताव राखेकोमा त्यस्तो विज्ञापन बमोजिमको काम गर्ने</div><div class="content-paragraph indented-1">व्यक्तिलाई त्यस्तो विज्ञापन प्रकाशित गर्ने व्यक्तिले विज्ञापनमा उल्लिखित पारिश्रमिक दिनु</div><div class="content-paragraph indented-1">पर्नेछ ।</div><div class="content-paragraph indented-1">तर विज्ञापनमा उल्लिखित काम त्यस्तो विज्ञापनको जानकारी विना गरेको रहेछ भने</div><div class="content-paragraph indented-2">त्यस्तो व्यक्तिले पारिश्रमिक पाउने छैन ।</div><div class="content-paragraph indented-1">(२) उपदफा (१) बमोजिमको प्रस्तावमा उल्लिखित काम<span class="footnote-marker">१</span></div><div class="content-paragraph indented-2">व्यक्तिले गरेमा जुन व्यक्तिले पहिले त्यस्तो काम गरेको छ सोही व्यक्तिले मात्र पारिश्रमिक</div><div class="content-paragraph indented-2">पाउनेछ ।</div><div class="content-paragraph indented-2">तर दुई वा दुईभन्दा बढी व्यक्तिहरूले एकै समयमा प्रस्तावमा उल्लिखित काम</div><div class="content-paragraph indented-3">गरेमा त्यसरी काम गर्ने प्रत्येकले पारिश्रमिक बराबर बाँडी लिन पाउने छन् र पारिश्रमिक</div><div class="content-paragraph indented-3">बाँड्न नमिल्ने रहेछ भने त्यस्तो बिक्री गरी आएको रकम त्यस्ता व्यक्तिहरूलाई बराबर</div><div class="content-paragraph indented-3">बाँडी दिनु पर्नेछ ।</div><div class="content-paragraph indented-1">(३) उपदफा (१) बमोजिम प्रकाशित विज्ञापन बमोजिम गर्नु पर्ने कामको लागि</div><div class="content-paragraph indented-2">निश्चित समयावधि तोकिएको रहेछ भने त्यस्तो समय समाप्त हुनासाथ विज्ञापन</div><div class="content-paragraph indented-2">बमोजिमको प्रस्ताव रद्द भएको मानिनेछ ।</div><div class="content-paragraph indented-1">(४) उपदफा (१) बमोजिम राखिएको प्रस्ताव जुन माध्यमद्वारा प्रकाशित भएको हो,</div><div class="content-paragraph indented-2">सोही माध्यमद्वारा रद्द गर्न सकिनेछ ।</div><div class="footnote">१ मुलुकी संहिता सम्बन्धी केही नेपाल ऐनलाई संशोधन गर्ने ऐन, २०७५ द्वारा झिकिएको ।</div><div class="content-paragraph indented-1">(५) उपदफा (४) मा जुनसुकै कुरा लेखिएको भए तापनि प्रस्ताव रद्द गरेको सूचना</div><div class="content-paragraph indented-2">प्रकाशित हुनु अगावै कसैले उपदफा (१) बमोजिमको विज्ञापन अनुसार काम गरिसकेको</div><div class="content-paragraph indented-2">भएमा विज्ञापनमा उल्लिखित पारिश्रमिक दिनु पर्नेछ ।</div><div class="content-paragraph indented-2">तर विज्ञापन बमोजिम काम गर्ने व्यक्तिले विज्ञापनदातालाई यथासम्भव छिटो काम</div><div class="content-paragraph indented-3">सम्पन्न भएको सूचना गरेको हुनु पर्नेछ ।</div><div class="content-paragraph indented-1">(६) कसैले विज्ञापनदातालाई उपदफा (१) बमोजिमको विज्ञापन अनुसार काम शुरु</div><div class="content-paragraph indented-2">गरेको कुरा सूचना गरी काम शुरु गरेको रहेछ भने त्यसरी काम गर्ने व्यक्तिलाई विज्ञापन</div><div class="content-paragraph indented-2">रद्द हुँदासम्म गरेको कामका लागि उचित पारिश्रमिक दिनु पर्नेछ ।</div><div class="content-paragraph"><span class="bold">५१२. करार भएको ठाउँ :</span> (१) प्रस्तावकले जुन ठाउँमा स्वीकृति पाउनका लागि प्रस्ताव पठाएको</div><div class="content-paragraph indented-1">हो सोही ठाउँलाई करार भएको ठाउँ मानिनेछ ।</div><div class="content-paragraph indented-1">(२) उपदफा (१) बमोजिम ठाउँ नखुलाइएको अवस्थामा प्रस्तावकले स्वीकृति पाएको</div><div class="content-paragraph indented-2">ठाउँलाई करार भएको ठाउँ मानिनेछ ।</div><div class="content-paragraph indented-1">(३) उपदफा (१) र (२) मा जुनसुकै कुरा लेखिएको भए तापनि पक्षहरूले करारमा</div><div class="content-paragraph indented-2">करार भएको ठाउँ उल्लेख गरेकोमा सोही ठाउँलाई करार भएको ठाँउ मानिनेछ ।</div><div class="content-paragraph"><span class="bold">५१३. सांयोगिक करार :</span> (१) भविष्यमा कुनै घटना घटेमा कुनै काम गर्ने वा नगर्ने गरी करार</div><div class="content-paragraph indented-1">भएकोमा त्यस्तो घटना नघटेसम्म त्यस्तो करारबाट कुनै दायित्व सृजना हुने छैन ।</div><div class="content-paragraph indented-1">(२) भविष्यमा कुनै व्यक्तिले कुनै खास काम गरेमा करार भएको मानिने गरी करार</div><div class="content-paragraph indented-2">भएकोमा त्यस्तो व्यक्तिले त्यस्तो काम नगर्ने वा गर्न नसक्ने गरी कुनै काम कारबाही गरेमा</div><div class="content-paragraph indented-2">त्यस्तो करारबाट कुनै दायित्व सृजना हुने छैन ।</div><div class="content-paragraph indented-1">(३) भविष्यमा कुनै अनिश्चित घटना नघटेमा कुनै काम गर्ने वा नगर्ने गरी करार</div><div class="content-paragraph indented-2">भएकोमा त्यस्तो घटना घट्न असम्भव भएपछि मात्र त्यस्तो करार बमोजिमको दायित्व</div><div class="content-paragraph indented-2">सृजना हुनेछ ।</div><div class="content-paragraph indented-1">(४) भविष्यमा कुनै निश्चित समयभित्र कुनै घटना घटेमा कुनै काम गर्ने वा नगर्ने</div><div class="content-paragraph indented-2">गरी करार भएकोमा त्यसरी निर्धारित समयभित्रै वा निर्धारित समय समाप्त भए पछि</div><div class="content-paragraph indented-2">त्यस्तो घटना घट्न असम्भव भए पछि त्यस्तो करार बदर भएको मानिनेछ ।</div><div class="content-paragraph indented-1">(५) भविष्यमा कुनै घटना कुनै खास समयभित्र नघटेमा कुनै काम गर्ने वा नगर्ने</div><div class="content-paragraph indented-2">गरी करार भएकोमा त्यस्तो समयभित्र त्यस्तो घटना नघटेमा वा त्यस्तो समयभित्र त्यस्तो</div><div class="content-paragraph indented-2">घटना नघट्ने निश्चित भएमा त्यस्तो करार बमोजिमको दायित्व सृजना हुनेछ ।</div><div class="content-paragraph"><span class="bold">५१४. करारका सामान्य व्यवस्था लागू हुने :</span> यो परिच्छेद र यस भागका परिच्छेद ३, ४ र ५ का</div><div class="content-paragraph indented-1">व्यवस्था सामान्यतः यस संहिता वा कानून बमोजिम सम्पन्न हुने अन्य करारका सम्बन्धमा</div><div class="content-paragraph indented-1">लागू हुनेछन् ।</div><div class="content-paragraph"><span class="bold">५१५. करारको व्याख्या :</span> (१) करारको व्याख्या यसका पक्षहरूको सामुहिक मनसाय बमोजिम गर्नु</div><div class="content-paragraph indented-1">पर्नेछ ।</div><div class="content-paragraph indented-1">(२) उपदफा (१) बमोजिम मनसाय स्थापित हुन नसकेमा सामान्य समझको</div><div class="content-paragraph indented-2">व्यक्तिले पक्षको हैसियतले सामान्य अवस्थामा दिन सक्ने मनसायको अर्थ बमोजिम करारको</div><div class="content-paragraph indented-2">व्याख्या गर्नु पर्नेछ ।</div><div class="content-paragraph indented-1">(३) करारका कुनै एक पक्षको कथन तथा आचरण अर्को पक्षले थाहा पाएको वा</div><div class="content-paragraph indented-2">थाहा पाएको मान्न सकिने अवस्था भएमा त्यस्तो पक्षको मनसाय बमोजिम करारको व्याख्या</div><div class="content-paragraph indented-2">गरिनेछ ।</div><div class="content-paragraph indented-1">(४) करारमा प्रयुक्त शब्दावली तथा अभिव्यक्तिको व्याख्या समग्र करार वा त्यस्ता</div><div class="content-paragraph indented-2">शब्दावली तथा अभिव्यक्ति रहेको प्रसङ्गको आधारमा गरिनेछ ।</div><div class="content-paragraph indented-1">(५) करारमा प्रयुक्त शब्दावलीलाई अन्य शब्दावलीबाट बाहेक गरी केही</div><div class="content-paragraph indented-2">शब्दावलीलाई मात्र प्रभाव नदिई त्यसमा प्रयुक्त सम्पूर्ण शब्दावलीहरूलाई प्रभावकारी</div><div class="content-paragraph indented-2">बनाउने गरी व्याख्या गरिनेछ ।</div><div class="content-paragraph"><span class="bold">५१६. हदम्याद :</span> यस परिच्छेद बमोजिम भए गरेको काम कारबाहीबाट मर्का पर्ने व्यक्तिले मुद्दा</div><div class="content-paragraph indented-1">गर्नु पर्ने कारण उत्पन्न भएको मितिले दुई वर्षभित्र नालिस गर्न सक्नेछ ।</div><div class="text-center"><span class="bold">परिच्छेद-३</span></div><div class="text-center">करारको वैधता</div><div class="content-paragraph"><span class="bold">५१७. बदर हुने करार :</span> (१) कानून बमोजिम मान्य नहुने करारलाई बदर हुने करार मानिनेछ ।</div><div class="content-paragraph indented-1">(२) देहाय बमोजिमका करार बदर हुनेछ :-</div><div class="content-paragraph indented-2">(क) कानूनले निषेध नगरेको पेशा, व्यापार वा व्यवसाय गर्नबाट कसैलाई</div><div class="content-paragraph indented-3">रोक लगाइएको करार,</div><div class="content-paragraph indented-3">तर देहायको अवस्थामा कुनै पेशा, व्यापार वा व्यवसायमा</div><div class="content-paragraph indented-4">रोक लगाउने गरी करार भएको मानिने छैन :-</div><div class="content-paragraph indented-3">(१) कुनै व्यापारको ख्याति खरिद बिक्री गर्ने गरी करार भएकोमा</div><div class="content-paragraph indented-4">त्यस्तो ख्याति बमोजिमको व्यापार वा व्यवसाय खरिद गर्ने</div><div class="content-paragraph indented-4">खरिदकर्ता र बिक्रेताबीच सम्पन्न करारमा उल्लिखित अवधि</div><div class="content-paragraph indented-4">र ठाउँमा त्यस्तो बिक्रेताले त्यस्तै प्रकारको व्यापार वा</div><div class="content-paragraph indented-4">व्यवसाय गर्न नपाउने गरी भएको करार,</div><div class="content-paragraph indented-3">(२) साझेदार रहुन्जेल साझेदारी फर्मको पेशा, व्यापार वा</div><div class="content-paragraph indented-4">व्यवसाय बाहेक सोही प्रकृतिको पेशा, व्यापार वा</div><div class="content-paragraph indented-4">व्यवसायका प्रतिस्पर्धी अन्य व्यक्तिहरूसँग सोही वा अन्य</div><div class="content-paragraph indented-4">कुनै पेशा, व्यापार वा व्यवसाय गर्न नपाउने गरी</div><div class="content-paragraph indented-4">साझेदारहरूबीच भएको करार,</div><div class="content-paragraph indented-3">(३) साझेदारी छाडिसके पछि साझेदारी फर्म बमोजिमको पेशा,</div><div class="content-paragraph indented-4">व्यापार वा व्यवसाय निश्चित मनासिब अवधिसम्म वा</div><div class="content-paragraph indented-4">निश्चित ठाउँमा नगर्ने गरी साझेदारहरू बीच भएको करार,</div><div class="content-paragraph indented-3">(४) कुनै व्यक्तिले कुनै व्यक्ति, फर्म, कम्पनी वा निकायसँग</div><div class="content-paragraph indented-4">गरेको करार अनुसार त्यस्तो व्यक्ति, फर्म, कम्पनी वा</div><div class="content-paragraph indented-4">निकायको सेवामा छँदै वा सेवाबाट अवकाश प्राप्त गरेको</div><div class="content-paragraph indented-4">निश्चित अवधिसम्म त्यस्तो व्यक्ति, फर्म, कम्पनी वा</div><div class="content-paragraph indented-4">निकायको प्रतिस्पर्धी अन्य व्यक्ति, फर्म, कम्पनी वा</div><div class="content-paragraph indented-4">निकायको सेवा स्वीकार गर्न नपाउने गरी भएको करार ।</div><div class="content-paragraph indented-2">(ख) कानूनले निषेध गरेको विवाह बाहेक अन्य विवाहमा रोक लगाइएको</div><div class="content-paragraph indented-3">करार,</div><div class="content-paragraph indented-2">(ग) सर्वसाधारणले उपभोग गरिरहेको सुविधा कसैलाई उपभोग गर्नबाट</div><div class="content-paragraph indented-3">रोक लगाइएको करार,</div><div class="content-paragraph indented-2">(घ) कसैले पाएको कानूनी अधिकार कुनै अदालतबाट प्रचलन गराई</div><div class="content-paragraph indented-3">पाउनबाट रोक लगाइएको करार,</div><div class="content-paragraph indented-2">(ङ) कानूनको विरुद्धमा भएको वा प्रचलित कानूनले निषेध गरेको कुरामा</div><div class="content-paragraph indented-3">भएको करार,</div><div class="content-paragraph indented-2">(च) अनैतिक उद्देश्यको लागि वा सार्वजनिक व्यवस्था (पब्लिक अर्डर) वा</div><div class="content-paragraph indented-3">हितको विरुद्धमा भएको करार,</div><div class="content-paragraph indented-2">(छ) करार भएको विषयवस्तु करार गर्ने पक्षहरूलाई स्पष्ट रूपमा यकिन</div><div class="content-paragraph indented-3">वा थाहा नभएबाट पूरा गर्न नसकिने अवस्थामा भएको करार,</div><div class="content-paragraph indented-2">(ज) करार गर्दाकै अवस्थामा पूरा गर्न असम्भव भएको करार वा</div><div class="content-paragraph indented-3">काल्पनिक करार,</div><div class="content-paragraph indented-2">(झ) करारको विषयवस्तुको मनासिब अर्थ दिन नसक्ने भई अस्पष्ट रहेको</div><div class="content-paragraph indented-3">करार,</div><div class="content-paragraph indented-2">(ञ) करार गर्न अयोग्य व्यक्तिबाट भएको करार,</div><div class="content-paragraph indented-2">(ट) गैरकानूनी उद्देश्य भएको करार,</div><div class="content-paragraph indented-2">(ठ) करारको अत्यावश्यक तथ्यको विषयमा करार गर्दाका बखत</div><div class="content-paragraph indented-3">करारका दुवै पक्षहरूको भूलबाट भएको करार ।</div><div class="content-paragraph indented-1">(३) बदर हुने करार प्रारम्भदेखि नै अमान्य हुनेछ र यसबाट कुनै कानूनी परिणाम र</div><div class="content-paragraph indented-2">पक्षहरूको हक र दायित्व सृजना हुने छैन ।</div><div class="content-paragraph indented-1">(४) करारको कुनै अंश भएमा पनि बाँकी रहेको अंश कानून बमोजिम</div><div class="content-paragraph indented-2">कार्यान्वयन हुनेछ ।</div><div class="content-paragraph"><span class="bold">५१८. बदर गराउन सकिने करार :</span> (१) करारका पक्षको प्रयासमा अदालतबाट बदर घोषित</div><div class="content-paragraph indented-1">गराउन सकिने करारलाई बदर गर्न सकिने करार मानिनेछ ।</div><div class="content-paragraph indented-1">(२) देहाय बमोजिम भएको करार त्यस्तो करारबाट मर्का पर्ने व्यक्तिले अदालतबाट</div><div class="content-paragraph indented-2">बदर गराउन सक्नेछ :-</div><div class="content-paragraph indented-2">(क) करकापबाट भएको करार,</div><div class="content-paragraph indented-3"><span class="bold">स्पष्टीकरण :</span> कुनै व्यक्तिलाई निजको इच्छा विरुद्ध कुनै करार</div><div class="content-paragraph indented-4">गराउने मनसायले निजको सम्पत्ति रोक्का राखेको वा राख्न धम्की</div><div class="content-paragraph indented-4">दिएको वा निजको जिउ, ज्यान वा इज्जतमा धक्का पुऱ्याउने धम्की</div><div class="content-paragraph indented-4">दिएको वा कानून विपरीत अन्य कुनै काम गरेको वा गर्न धम्की</div><div class="content-paragraph indented-4">दिएको भए करकाप गरेको सम्झनु पर्छ ।</div><div class="content-paragraph indented-2">(ख) अनुचित प्रभावबाट भएको करार,</div><div class="content-paragraph indented-3"><span class="bold">स्पष्टीकरण :</span></div><div class="content-paragraph indented-3">(१) आफ्नो प्रभावमा रहेको र आफ्नो इच्छानुसार काम गराउन</div><div class="content-paragraph indented-4">सकिने व्यक्तिबाट आफ्नो हित वा स्वार्थका लागि कुनै</div><div class="content-paragraph indented-4">अनुचित लाभ उठाउने मनसायले त्यस्तो व्यक्ति उपर</div><div class="content-paragraph indented-4">पारेको प्रभावलाई अनुचित प्रभाव सम्झनु पर्छ ।</div><div class="content-paragraph indented-3">(२) खण्ड (१) को सर्वसामान्यतामा प्रतिकूल नहुने गरी देहायका</div><div class="content-paragraph indented-4">व्यक्तिलाई आफ्नो प्रभावमा रहेका र आफ्‌नो इच्छानुसार</div><div class="content-paragraph indented-4">काम गराउन सकिने व्यक्ति सम्झनु पर्छः-</div><div class="content-paragraph indented-4">(क) आफ्नो संरक्षकत्व, माथवरी वा जिम्मामा रहेको</div><div class="content-paragraph indented-5">व्यक्ति,</div><div class="content-paragraph indented-4">(ख) बृद्धावस्था, बिरामी अवस्था वा शारीरिक वा</div><div class="content-paragraph indented-5">मानसिक दुर्बलताले गर्दा केही समय वा सदाका</div><div class="content-paragraph indented-5">लागि आफ्नो हितको विचार गर्न नसक्ने व्यक्ति,</div><div class="content-paragraph indented-4">(ग) आफूले आर्थिक वा पदीय दवाब पार्न सकिने</div><div class="content-paragraph indented-5">व्यक्ति ।</div><div class="content-paragraph indented-2">(ग) जालसाजबाट भएको करार,</div><div class="content-paragraph indented-3"><span class="bold">स्पष्टीकरण :</span> करार गर्ने पक्ष वा निजको प्रतिनिधिले अर्को पक्ष वा</div><div class="content-paragraph indented-4">निजको प्रतिनिधिलाई धोका दिने नियतबाट कुनै कुरा सत्य होइन</div><div class="content-paragraph indented-4">भन्ने जानकारी हुँदा हुँदै त्यस्तो कुरा सत्य हो भनी विश्वास</div><div class="content-paragraph indented-4">दिलाएको वा विश्वास पर्न सक्ने कुनै काम कारबाही गरेको वा कुनै</div><div class="content-paragraph indented-4">तथ्यका बारेमा जानकारी हुँदा हुँदै त्यस्तो तथ्य जानीजानी लुकाएको</div><div class="content-paragraph indented-4">वा कानून बमोजिम जालसाज हुने अन्य कुनै काम गरेको भए</div><div class="content-paragraph indented-4">जालसाज गरेको सम्झनु पर्छ ।</div><div class="content-paragraph indented-2">(घ) झुक्याई गराएको करार ।</div><div class="content-paragraph indented-3"><span class="bold">स्पष्टीकरण :</span> देहाय बमोजिमको कामलाई झुक्याएको सम्झनु</div><div class="content-paragraph indented-4">पर्छ :-</div><div class="content-paragraph indented-4">(१) मनासिब आधार बिना कुनै कुराको झुट्टा विवरण वा तथ्य</div><div class="content-paragraph indented-5">दिएको,</div><div class="content-paragraph indented-4">(२) कुनै पक्षलाई मर्का पर्ने गरी बहकाएको,</div><div class="content-paragraph indented-4">(३) करारको विषयवस्तुमा गल्ती गराएको,</div><div class="content-paragraph indented-4">(४) एक विषयमा करार भएको विश्वास दिलाई अर्को विषयमा</div><div class="content-paragraph indented-5">करार गराएको ।</div><div class="content-paragraph indented-1">(३) यस दफा बमोजिम बदर गराउन सकिने करारका हकमा देहायका कुरामा देहाय</div><div class="content-paragraph indented-2">बमोजिम हुनेछ :-</div><div class="content-paragraph indented-2">(क) करार गराइएको पक्षले करारलाई बदर नगराई त्यस्तो करार हुनु</div><div class="content-paragraph indented-3">अघि निजको स्थिति जस्तो हुन्थ्यो त्यस्तो बमोजिम गराई माग्न</div><div class="content-paragraph indented-3">सक्ने,</div><div class="content-paragraph indented-2">(ख) कसैले आफ्नो प्रभावमा रहेको र आफ्नो इच्छा अनुसार काम</div><div class="content-paragraph indented-3">गराउन सक्ने व्यक्तिसँग करार गरेकोमा त्यस्तो करार अनुचित</div><div class="content-paragraph indented-3">प्रभावबाट गरिएको होइन भनी प्रमाणित गर्ने भार त्यसरी अनुचित</div><div class="content-paragraph indented-3">प्रभाव पारेको होइन भन्ने पक्षमाथि रहने ।</div><div class="content-paragraph indented-1">(४) बदर गराउन सकिने करार बदर हुनुभन्दा अघिसम्म कानून बमोजिमको करार</div><div class="content-paragraph indented-2">सरह नै कार्यान्वयन हुनेछ ।</div><div class="content-paragraph indented-1">(५) यस दफा बमोजिम बदर गराउन सकिने करार अदालतबाट बदर भएकोमा</div><div class="content-paragraph indented-2">बदर हुनुभन्दा अघि त्यस्तो करार बमोजिम भए गरेको कामलाई असर पर्ने छैन ।</div><div class="content-paragraph indented-1">(६) यस दफा बमोजिम कुनै करार बदर भएकोमा त्यसरी बदर भएको कारणले</div><div class="content-paragraph indented-2">मात्र निर्दोष तेस्रो पक्षको कानूनसम्मत हक वा हितमा प्रतिकूल असर पर्ने छैन ।</div><div class="content-paragraph"><span class="bold">५१९. कार्यान्वयन नहुने करार :</span> (१) अदालतबाट कार्यान्वयन गराउन नसकिने करारलाई</div><div class="content-paragraph indented-1">कार्यान्वयन नहुने करार मानिनेछ ।</div><div class="content-paragraph indented-1">(२) यस भागको परिच्छेद-२ बमोजिमको रीत पुऱ्याई करार सम्पन्न भएको भए</div><div class="content-paragraph indented-2">तापनि देहायको करार अदालतबाट कार्यान्वयन हुन सक्ने छैन :-</div><div class="content-paragraph indented-2">(क) कानून बमोजिम लिखित रूपमा हुनु पर्ने करार लिखित रूपमा</div><div class="content-paragraph indented-3">नभएकोमा,</div><div class="content-paragraph indented-2">(ख) कानून बमोजिम कुनै खास औपचारिकता, कार्यविधि पूरा गरी गर्नु</div><div class="content-paragraph indented-3">पर्ने वा कुनै निकायमा दर्ता गर्नु पर्ने व्यवस्था भएको करार त्यस्तो</div><div class="content-paragraph indented-3">औपचारिकता, कार्यविधि पूरा नभई भएको वा दर्ता नभएकोमा,</div><div class="content-paragraph indented-2">(ग) अर्को व्यक्तिको तर्फबाट करार भएकोमा त्यस्तो व्यक्तिले अख्तियारी</div><div class="content-paragraph indented-3">नदिएको विषयमा वा दिएको अख्तियारी नाघी करार गरेकोमा ।</div><div class="content-paragraph"><span class="bold">५२०. हदम्याद :</span> यस परिच्छेद बमोजिम भए गरेको काम कारबाहीबाट मर्का पर्ने व्यक्तिले बदर</div><div class="content-paragraph indented-1">हुने करारको हकमा जहिलेसुकै, बदर गराउन सकिने करारको हकमा करार बदर गराउन</div><div class="content-paragraph indented-1">पर्ने कारण उत्पन्न भएको मितिले एक वर्ष र अन्य करारको हकमा मुद्दा गर्नु पर्ने कारण</div><div class="content-paragraph indented-1">उत्पन्न भएको मितिले दुई वर्षभित्र नालिस गर्न सक्नेछ ।</div><div class="text-center"><span class="bold">परिच्छेद-४</span></div><div class="text-center">करारको परिपालना सम्बन्धी व्यवस्था</div><div class="content-paragraph"><span class="bold">५२१. करार बमोजिमको दायित्व पूरा गर्नु पर्ने :</span> करार गर्ने प्रत्येक पक्षले करार</div><div class="content-paragraph indented-1">बमोजिमको आ-आफ्नो दायित्व पूरा गर्नु पर्नेछ ।</div><div class="content-paragraph"><span class="bold">५२२. करारको पारस्परिक परिपालना :</span> (१) करारका पक्षहरूले सँगसँगै दायित्व पूरा गर्नु पर्ने गरी</div><div class="content-paragraph indented-1">भएको करारमा एक पक्षले आधारभूत रूपमा आफ्नो दायित्व पूरा नगर्ने किसिमको व्यवहार</div><div class="content-paragraph indented-1">वा मनसाय देखाएमा अर्को पक्षले आफ्‌नो कबुल पूरा गर्न आवश्यक पर्ने छैन ।</div><div class="content-paragraph indented-1">(२) करारमा नै कुनै कबुल पूरा गर्ने सम्बन्धमा प्राथमिकता क्रम तोकिएकोमा सोही</div><div class="content-paragraph indented-2">बमोजिम र त्यस्तो क्रम नतोकिएकोमा करारको प्रकृति अनुसार जसले पहिले कबुल</div><div class="content-paragraph indented-2">परिपालना गर्नु पर्ने हो निजले पहिले कबुल परिपालना गर्नु पर्नेछ ।</div><div class="content-paragraph indented-1">(३) पारस्परिक कबुलहरू भएको कुनै करारमा एउटा कबुल पूरा नगरी अर्को कबुल</div><div class="content-paragraph indented-2">पूरा गर्न नसकिने रहेछ भने कुनै एक पक्षले आफ्नो कबुल पूरा नगरेको कारणले अर्को</div><div class="content-paragraph indented-2">पक्षबाट करार पालना हुन नसकी भएको हानि, नोक्सानी हुन गएको त्यस्तो पक्षले भराई</div><div class="content-paragraph indented-2">लिन सक्नेछ ।</div><div class="content-paragraph indented-1">(४) उपदफा (१) बमोजिम पक्षहरूले सँगसँगै दायित्व पूरा गर्नु पर्ने गरी करार</div><div class="content-paragraph indented-2">भएकोमा कुनै पक्षले अर्को पक्षलाई त्यस्तो करारको परिपालना गर्न नसक्ने गरी रोक</div><div class="content-paragraph indented-2">लगाएमा करारको परिपालना गर्न असमर्थ अर्को पक्षले त्यस्तो करारलाई रद्द गराउन र</div><div class="content-paragraph indented-2">त्यसरी करार रद्द भएको कारणबाट कुनै हानि, नोक्सानी हुन गएको भए त्यस्तो समेत भराई</div><div class="content-paragraph indented-2">लिन पाउनेछ ।</div><div class="content-paragraph"><span class="bold">५२३. करार पूरा गर्नु पर्ने समय र तरिका :</span> (१) करार पूरा गर्ने समय र तरिका करारमा उल्लेख</div><div class="content-paragraph indented-1">भएकोमा सोही समयभित्र र तरिका बमोजिम करार पूरा गर्नु पर्नेछ ।</div><div class="content-paragraph indented-1">(२) करार बमोजिमको काम गर्न करारमा कुनै समय वा तरिका तोकिएको रहेनछ</div><div class="content-paragraph indented-2">तर त्यस्तो काम कुनै खास समयमा वा कुनै खास तरिकाले मात्र गर्न सकिने रहेछ भने</div><div class="content-paragraph indented-2">सोही समयमा सोही तरिका बमोजिम गर्ने गरी करार भएको मानिनेछ ।</div><div class="content-paragraph indented-1">(३) उपदफा (२) मा लेखिएको अवस्थामा बाहेक करारमा करार पूरा गर्ने समय र</div><div class="content-paragraph indented-2">तरिका उल्लेख नभएमा मनासिब समयभित्र र मनासिब तरिका अपनाई करार पूरा गर्नु</div><div class="content-paragraph indented-2">पर्नेछ ।</div><div class="content-paragraph"><span class="bold">५२४. करार पूरा गर्ने ठाउँ :</span> (१) कुनै काम पूरा गर्न करारमा कुनै निश्चित ठाउँ तोकिएको रहेछ</div><div class="content-paragraph indented-1">भने त्यस्तो काम सोही ठाउँमा पूरा गर्नु पर्नेछ ।</div><div class="content-paragraph indented-1">(२) करार बमोजिम कुनै एक पक्षले अर्को पक्षलाई कुनै वस्तु दिनु, बुझाउनु पर्ने</div><div class="content-paragraph indented-2">रहेछ र त्यसरी वस्तु बुझाउने ठाउँ करारमा तोकिएको रहेनछ भने त्यस्तो वस्तु रहेको</div><div class="content-paragraph indented-2">ठाउँमा नै वस्तु बुझाउने गरी करार भएको मानिनेछ ।</div><div class="content-paragraph indented-1">(३) कुनै काम गर्ने निश्चित ठाउँ करारमा तोकिएको रहेनछ तर त्यस्तो काम कुनै</div><div class="content-paragraph indented-2">खास ठाउँमा मात्र गर्न सकिने वा चलन व्यवहार वा त्यस्तो कामको प्रकृति अनुसार कुनै</div><div class="content-paragraph indented-2">खास ठाउँमा मात्र गर्नु पर्ने किसिमको रहेछ भने त्यस्तो काम सोही ठाउँमा गर्ने गरी करार</div><div class="content-paragraph indented-2">भएको मानिनेछ ।</div><div class="content-paragraph indented-1">(४) उपदफा (२) र (३) मा लेखिएदेखि बाहेक अन्य अवस्थामा करार बमोजिम काम</div><div class="content-paragraph indented-2">गर्ने ठाउँ करारमा उल्लेख भएको रहेनछ भने करार बमोजिम काम गर्ने पक्षले अर्को</div><div class="content-paragraph indented-2">पक्षलाई मनासिब ठाउँ तोकिदिन सूचना गर्नु पर्नेछ र अर्को पक्षले पनि त्यस्तो काम गर्न</div><div class="content-paragraph indented-2">मनासिब ठाउँ तोकिदिनु पर्नेछ ।</div><div class="content-paragraph"><span class="bold">५२५. करारको परिपालना विलम्ब भएको मानिने :</span> (१) कुनै खास समयमा परिपालना गर्नु पर्ने</div><div class="content-paragraph indented-1">गरी भएको करार त्यस्तो समयमा वा समयभित्र परिपालना नभएमा करार परिपालना गर्न</div><div class="content-paragraph indented-1">विलम्व भएको मानिनेछ ।</div><div class="content-paragraph indented-1">(२) उपदफा (१) बमोजिमको करार त्यस्तो समय पछि परिपालना गर्न सकिने रहेछ</div><div class="content-paragraph indented-2">भने करारको एक पक्षले अर्को पक्षलाई मनासिब समय दिई परिपालना गर्न सूचना दिनेछ ।</div><div class="content-paragraph indented-1">(३) उपदफा (२) बमोजिम सूचना दिएकोमा सो बमोजिम त्यस्तो पक्षले करार</div><div class="content-paragraph indented-2">परिपालना गर्नु पर्नेछ र करारको विलम्व गरी परिपालना भएको कारणबाट भएको हानि,</div><div class="content-paragraph indented-2">नोक्सानी वापत निजले क्षतिपूर्ति दाबी गर्न सक्नेछ ।</div><div class="content-paragraph indented-1">(४) उपदफा (३) बमोजिम करार परिपालना नभएमा त्यसरी सूचना दिने पक्षले</div><div class="content-paragraph indented-2">करार रद्द गर्न सक्नेछ ।</div><div class="content-paragraph"><span class="bold">५२६. समय करारको सारतत्व भएको मानिने :</span> (१) कुनै खास दिन, समय वा अवधिभित्र करारको</div><div class="content-paragraph indented-1">परिपालना नभएमा करारको प्रकृति, करारका पक्षहरूले करार गर्दाका बखत देखाएको</div><div class="content-paragraph indented-1">मनसाय, करारको प्रयोजन वा उद्देश्य हासिल हुन नसक्ने भएमा त्यस्तो करारमा परिपालना</div><div class="content-paragraph indented-1">गर्ने समय करारको सारतत्व (इसेन्स) को रूपमा रहेको मानिनेछ ।</div><div class="content-paragraph indented-1">(२) उपदफा (१) बमोजिमको करार कुनै एक पक्षबाट त्यस्तो दिन, समय वा</div><div class="content-paragraph indented-2">अवधिभित्र परिपालना नभएमा त्यस्तो करार उल्लङ्घन भएको मानिनेछ र अर्को पक्षले</div><div class="content-paragraph indented-2">तुरुन्त रद्द गर्न सक्नेछ ।</div><div class="content-paragraph"><span class="bold">५२७. करार पूरा गर्नु नपर्ने अवस्था :</span> देहायका कुनै अवस्थामा करार बमोजिमको काम गर्न वा</div><div class="content-paragraph indented-1">करारको परिपालना गर्न आवश्यक पर्ने छैन :-</div><div class="content-paragraph indented-2">(क) करारको एक पक्षले अर्को पक्षलाई करार बमोजिमको दायित्व पूरा गर्नु नपर्ने</div><div class="content-paragraph indented-3">गरी छुट दिएमा,</div><div class="content-paragraph indented-2">(ख) बदर गराउन सकिने करार बदर गराउन पाउने पक्षले बदर गराएमा,</div><div class="content-paragraph indented-2">(ग) अर्को पक्षले करार उल्लङ्घन गरेको कारणबाट करारको परिपालना हुन</div><div class="content-paragraph indented-3">नसक्ने भएमा,</div><div class="content-paragraph indented-2">(घ) यस भागको कुनै व्यवस्था बमोजिम करार बमोजिमको काम गर्नु नपर्ने</div><div class="content-paragraph indented-3">भएमा,</div><div class="content-paragraph indented-2">(ङ) दफा ५३१ बमोजिमको कार्यान्वयन हुन नसक्ने करार भएमा ।</div><div class="content-paragraph"><span class="bold">५२८. करार अन्तर्गतको हक र दायित्व सर्ने :</span> करार गर्ने कुनै व्यक्तिको मृत्यु भएमा वा निजको</div><div class="content-paragraph indented-1">होस ठेगानमा नरहेमा त्यस्तो करार बमोजिम प्राप्त हुने हक त्यस्तो करार गर्ने व्यक्तिको</div><div class="content-paragraph indented-1">सम्पत्ति प्राप्त गर्ने हकवालामा सर्नेछ र निजले प्राप्त गरेको सम्पत्तिले खामेको हदसम्मको</div><div class="content-paragraph indented-1">दायित्व पनि निजले नै व्यहोर्नु पर्नेछ ।</div><div class="content-paragraph indented-1">तर व्यक्तिगत दक्षता वा योग्यताको आधारमा प्राप्त गरेको हक र दायित्व त्यस्तो</div><div class="content-paragraph indented-2">हकवालामा सर्ने छैन ।</div><div class="content-paragraph"><span class="bold">५२९. करार परिपालना गर्ने पक्ष :</span> (१) करारको परिपालना करार गर्ने व्यक्तिबाटै हुनु पर्नेमा बाहेक</div><div class="content-paragraph indented-1">निजको प्रतिनिधि, निजले नियुक्त गरेको कुनै व्यक्ति वा निजको तर्फबाट अन्य कसैबाट पनि</div><div class="footnote">१ मुलुकी संहिता सम्बन्धी केही नेपाल ऐनलाई संशोधन गर्ने ऐन, २०७५ द्वारा संशोधित ।</div><div class="content-paragraph">करार परिपालना गराउन वा करार अन्तर्गतको हक वा दायित्व हस्तान्तरण गर्न सकिनेछ ।</div><div class="content-paragraph indented-1">तर अर्को पक्षको मञ्जुरी बिना करारको कुनै पक्षले करार अन्तर्गतका दायित्व अन्य</div><div class="content-paragraph indented-2">कसैलाई हस्तान्तरण गर्न पाउने छैन ।</div><div class="content-paragraph indented-1">(२) उपदफा (१) बमोजिम करार अन्तर्गतको हक वा दायित्व हस्तान्तरण गर्न</div><div class="content-paragraph indented-2">देहायका शर्तहरू पूरा गर्नु पर्नेछ :-</div><div class="content-paragraph indented-2">(क) करारमा अन्यथा उल्लेख भएकोमा बाहेक हस्तान्तरण लिखित रूपमा</div><div class="content-paragraph indented-3">हुनु पर्ने,</div><div class="content-paragraph indented-2">(ख) हस्तान्तरण निः शर्त हुनु पर्ने,</div><div class="content-paragraph indented-2">(ग) कानून वा करारले हक वा दायित्व हस्तान्तरण गर्न रोक लगाएको</div><div class="content-paragraph indented-3">हुन नहुने,</div><div class="content-paragraph indented-2">(घ) हक वा दायित्व हस्तान्तरण भएकोमा त्यसको म्याद सहितको</div><div class="content-paragraph indented-3">सूचना पक्षलाई दिनु पर्ने ।</div><div class="content-paragraph indented-1">(३) करारको कुनै पक्षले तेस्रो व्यक्तिबाट भए गरेको कामलाई स्वीकार गरी सकेपछि</div><div class="content-paragraph indented-2">करारमा अन्यथा व्यवस्था भएकोमा बाहेक करार गर्ने पक्षबाटै त्यस्तो काम हुनु पर्ने भनी</div><div class="content-paragraph indented-2">पछि दाबी गर्न पाउने छैन ।</div><div class="content-paragraph indented-1">(४) दुई वा दुईभन्दा बढी व्यक्तिहरू मिली संयुक्त रूपमा अर्को पक्षसँग करार</div><div class="content-paragraph indented-2">गरेकोमा करारमा अन्यथा व्यवस्था भएकोमा बाहेक संयुक्त रूपले करार गर्ने व्यक्तिहरूमध्ये</div><div class="content-paragraph indented-2">कुनै वा सबैबाट त्यस्तो करार बमोजिमको दायित्व पूरा गर्नु वा गराउनु पर्नेछ ।</div><div class="content-paragraph indented-1">(५) उपदफा (४) बमोजिम कुनै व्यक्तिले दायित्व पूरा नगरेकोमा दायित्व पूरा गर्ने</div><div class="content-paragraph indented-2">व्यक्तिले संयुक्त रूपले करार गर्ने अरू व्यक्तिबाट दायित्व पूरा नगरे वापत समानुपातिक</div><div class="content-paragraph indented-2">हिसाबमा हर्जाना वा नोक्सानी भराउन सक्नेछ ।</div><div class="content-paragraph indented-1">(६) उपदफा (४) बमोजिम भएको करारमा कुनै एक पक्षले अर्को पक्षमध्येको कुनै</div><div class="content-paragraph indented-2">व्यक्तिलाई निजको हिस्सामा पर्ने दायित्वबाट छुट दिए पनि बाँकी रहेका अन्य व्यक्ति त्यस्तो</div><div class="content-paragraph indented-2">करारको दायित्वबाट मुक्त हुने छैन ।</div><div class="content-paragraph"><span class="bold">५३०. करारको परिपालना गराउने अधिकार पक्षलाई मात्र हुने :</span> (१) करारमा पक्ष रहेको व्यक्तिले</div><div class="content-paragraph indented-1">मात्र अर्को पक्षसँग त्यस्तो करारको परिपालनाको माग गर्न सक्नेछ ।</div><div class="content-paragraph indented-1">तर कुनै व्यक्तिको हितको निमित्त करार गरिएको भएमा त्यस्तो व्यक्तिले करारको</div><div class="content-paragraph indented-2">पक्ष नभए पनि परिपालनाको माग गर्न सक्नेछ ।</div><div class="content-paragraph indented-1">(२) कुनै काम गर्न वा नगर्न दुई वा दुईभन्दा बढी व्यक्तिहरूबाट संयुक्त रूपमा</div><div class="content-paragraph indented-2">करार भएकोमा करारमा अन्यथा व्यवस्था भएकोमा बाहेक त्यसरी करार गर्ने सबै</div><div class="content-paragraph indented-2">व्यक्तिहरूले संयुक्त रूपमा करारको परिपालना गराई पाउन माग गर्न सक्ने छन् ।</div><div class="content-paragraph"><span class="bold">५३१. परिस्थितिमा आधारभूत परिवर्तन भएमा करार परिपालना गर्नु नपर्ने :</span> (१) करार गर्दाको</div><div class="content-paragraph indented-1">परिस्थितिमा आधारभूत परिवर्तन भई करारको परिपालना गर्न असम्भव भएमा करार</div><div class="content-paragraph indented-1">बमोजिमको काम गर्नु पर्ने छैन ।</div><div class="content-paragraph indented-1">(२) उपदफा (१) को सर्वसामान्यतामा प्रतिकूल नहुने गरी देहायको कुनै अवस्था</div><div class="content-paragraph indented-2">भएमा करार गर्दाको परिस्थितिमा आधारभूत परिवर्तन भएको मानिनेछ :-</div><div class="content-paragraph indented-2">(क) करार अवैध भई पालना गर्न नहुने भएमा,</div><div class="content-paragraph indented-2">(ख) युद्ध, बाढी, पहिरो, आगलागी, भूकम्प, ज्वालामुखी जस्ता मानवीय</div><div class="content-paragraph indented-3">नियन्त्रण भन्दा बाहिरका परिस्थिति उत्पन्न भई करारको परिपालना</div><div class="content-paragraph indented-3">हुन सम्भव नहुने भएमा,</div><div class="content-paragraph indented-2">(ग) करारको परिपालना हुनको लागि जुन वस्तु आवश्यक थियो त्यस्तो</div><div class="content-paragraph indented-3">वस्तु नष्ट वा बिनाश भएमा, त्यसको अस्तित्व नरहेमा वा त्यस्तो</div><div class="content-paragraph indented-3">वस्तु प्राप्त हुन नसक्ने भएमा,</div><div class="content-paragraph indented-2">(घ) व्यक्तिगत सक्षमता, दक्षता वा प्रतिभाबाट सेवा प्रदान गर्ने गरी</div><div class="content-paragraph indented-3">करार भएकोमा त्यस्तो सेवा प्रदान गर्ने व्यक्तिको मृत्यु भएमा, निज</div><div class="content-paragraph indented-3">होस ठेगानमा नरहेमा वा निजको शारीरिक वा मानसिक</div><div class="content-paragraph indented-3">अशक्तताको कारणले करार पूरा गर्न नसक्ने भएमा ।</div><div class="content-paragraph indented-1">(३) उपदफा (२) मा जुनसुकै कुरा लेखिएको भए तापनि देहायको कुनै अवस्थामा</div><div class="content-paragraph indented-2">करार गर्दाको परिस्थितिमा आधारभूत परिवर्तन भएको मानिने छैन :-</div><div class="content-paragraph indented-2">(क) करारको परिपालना गर्न कठिनाई भएमा,</div><div class="content-paragraph indented-2">(ख) करारको परिपालना गर्दा न्यून मुनाफा हुने वा नोक्सान हुने भएमा,</div><div class="content-paragraph indented-2">(ग) करार पूरा गर्ने पक्ष त्यस्तो करारको पक्ष नभएको तेस्रो पक्षमा</div><div class="content-paragraph indented-3">आश्रित रहेकोमा त्यस्तो तेस्रो पक्षले गल्ती गरेमा वा निज असक्षम</div><div class="content-paragraph indented-3">भएमा,</div><div class="content-paragraph indented-2">(घ) हडताल वा तालाबन्दी भएमा,</div><div class="content-paragraph indented-2">(ङ) थप कर, दस्तुर वा अन्य कुनै राजस्व तिर्नु परेमा,</div><div class="content-paragraph indented-2">(च) एकभन्दा बढी प्रयोजनको लागि करार भएकोमा तीमध्ये कुनै कुरा</div><div class="content-paragraph indented-3">पूरा नहुने भएमा ।</div><div class="content-paragraph indented-1">(४) उपदफा (३) बमोजिमको अवस्था उत्पन्न भएमा करारमा अन्यथा व्यवस्था</div><div class="content-paragraph indented-2">भएकोमा बाहेक पक्षहरूले करारका शर्तहरू पुनरावलोकन गर्न वा हेरफेर गर्न वार्ता गर्न</div><div class="content-paragraph indented-2">सक्नेछन् ।</div><div class="content-paragraph indented-1">(५) उपदफा (२) बमोजिम परिस्थितिमा आधारभूत परिवर्तन भई करारको</div><div class="content-paragraph indented-2">परिपालना गर्न असम्भव भएमा देहायका कुराहरूमा देहाय बमोजिम हुनेछ :-</div><div class="content-paragraph indented-2">(क) परिस्थितिमा त्यसरी परिवर्तन हुनु अघि करार वापत एक पक्षबाट</div><div class="content-paragraph indented-3">भुक्तानी भएको रकम अर्को पक्षलाई फिर्ता गर्नु पर्ने,</div><div class="content-paragraph indented-2">(ख) करार वापत एक पक्षले अर्को पक्षलाई भुक्तानी गर्नु पर्ने वा गर्न</div><div class="content-paragraph indented-3">बाँकी रहेको रकम परिस्थितिमा त्यसरी परिवर्तन भएपछि भुक्तानी</div><div class="content-paragraph indented-3">योग्य हुन नसक्ने,</div><div class="content-paragraph indented-2">(ग) परिस्थितिमा त्यसरी परिवर्तन हुनु अघि कुनै पक्षले कुनै काम</div><div class="content-paragraph indented-3">गरिसकेको वा रकम चुक्ता गरिसकेको भएमा त्यस्तो काम वा</div><div class="content-paragraph indented-3">रकमको हिसाब गरी एक अर्कालाई दिनु पर्ने रकम यकिन गर्नु पर्ने</div><div class="content-paragraph indented-3">र त्यस्तो करार वापत एक पक्षले गरेको मनासिब खर्च अर्को</div><div class="content-paragraph indented-3">पक्षबाट भराई लिन सक्ने ।</div><div class="content-paragraph indented-1">(६) यस दफामा अन्यत्र जुनसुकै कुरा लेखिएको भए तापनि उपदफा (२) को खण्ड (</div><div class="content-paragraph indented-2">ख) को परिस्थिति अन्त्य भएपछि करारका पक्षहरू करारको परिपालनालाई निरन्तरता दिई</div><div class="content-paragraph indented-2">आ-आफ्ना दायित्व पूरा गर्न सहमत हुन सक्नेछन् ।</div><div class="content-paragraph"><span class="bold">५३२. सुविधा दिनु पर्ने :</span> (१) करार गर्ने पक्षहरूले एक अर्कालाई आफ्नो तर्फबाट करारको</div><div class="content-paragraph indented-1">परिपालना गर्न आवश्यक पर्ने सुविधा दिनु पर्नेछ ।</div><div class="content-paragraph indented-1">(२) उपदफा (१) बमोजिमको सुविधा नदिएको कारणबाट करार परिपालना हुन</div><div class="content-paragraph indented-2">नसकेमा त्यसरी परिपालना गर्न नसक्ने पक्ष उत्तरदायी हुने छैन ।</div><div class="content-paragraph"><span class="bold">५३३. करारको निलम्बन वा हेरफेर हुन सक्ने :</span> (१) करार गर्ने पक्षको मञ्जुरी भएमा करार</div><div class="content-paragraph indented-1">बमोजिम गर्नु पर्ने कामको सम्पूर्ण वा कुनै अंश हेरफेर वा संशोधन गर्न, करार बमोजिम</div><div class="content-paragraph indented-1">गर्नु पर्ने कामको अवधि बढाउन, करार बमोजिम गर्नु पर्ने काम केही समयको लागि गर्नु</div><div class="content-paragraph">नपर्ने गरी करारको निलम्बन गर्न, करारमा उल्लिखित कामको सट्टा अन्य कुनै काम गर्न वा</div><div class="content-paragraph indented-1">त्यस्तो करारको सट्टा अर्को कुनै करार गर्न सकिनेछ ।</div><div class="content-paragraph indented-1">(२) उपदफा (१) बमोजिम करारमा हेरफेर वा संशोधन भएमा नयाँ करार भएको</div><div class="content-paragraph indented-2">मानिनेछ र सोही बमोजिम करार प्रभावकारी हुनेछ ।</div><div class="content-paragraph indented-1">(३) उपदफा (२) बमोजिम नयाँ करार भएकोमा त्यस्तो करारमा अन्यथा व्यवस्था</div><div class="content-paragraph indented-2">भएकोमा बाहेक शुरुमा गरिएको करार बमोजिमको दायित्व व्यहोर्नु पर्ने छैन ।</div><div class="content-paragraph"><span class="bold">५३४. हदम्याद :</span> यस परिच्छेद बमोजिम भए गरेको काम कारबाहीबाट मर्का पर्ने व्यक्तिले मुद्दा</div><div class="content-paragraph indented-1">गर्नु पर्ने कारण उत्पन्न भएको मितिले दुई वर्षभित्र नालिस गर्न सक्नेछ ।</div><div class="text-center"><span class="bold">परिच्छेद-५</span></div><div class="text-center">करारको उल्लङ्घन र उपचार सम्बन्धी व्यवस्था</div><div class="content-paragraph"><span class="bold">५३५. करार उल्लङ्घन गरेको मानिने :</span> (१) करारको कुनै पक्षले करार बमोजिमको दायित्व पूरा</div><div class="content-paragraph indented-1">नगरेमा, करार बमोजिम आफूले गर्नु पर्ने काम निजले नगर्ने कुराको सूचना अर्को पक्षलाई</div><div class="content-paragraph indented-1">दिएमा वा पक्षको काम कारबाही र आचरणबाट निज करार बमोजिमको काम गर्न असमर्थ</div><div class="content-paragraph indented-1">देखिएमा निजले करार उल्लङ्घन गरेको मानिनेछ ।</div><div class="content-paragraph indented-1">(२) उपदफा (१) बमोजिम एक पक्षले करार उल्लङ्घन गरेकोमा, निजको काम</div><div class="content-paragraph indented-2">कारबाही वा आचरणबाट निजले सारभूत रूपमा करारको पालना नगरेको देखिएमा वा</div><div class="content-paragraph indented-2">पक्षको आचरण वा काम कारबाहीबाट सारभूत रूपमा करार उल्लङ्घन भएको देखिएमा</div><div class="content-paragraph indented-2">अर्को पक्षले त्यस्तो पक्षलाई सूचना दिई त्यस्तो करार रद्द गर्न सक्नेछ ।</div><div class="content-paragraph indented-1">(३) उपदफा (२) बमोजिम करार रद्द भएकोमा यसरी करार रद्द गर्ने पक्ष करारको</div><div class="content-paragraph indented-2">परिपालना गर्न बाध्य हुने छैन ।</div><div class="content-paragraph"><span class="bold">५३६. करार रद्द गर्ने अख्तियारीको अविभाज्य प्रकृति :</span> करारको कुनै पक्षमा दुई वा दुई भन्दा बढी</div><div class="content-paragraph indented-1">व्यक्ति भएकोमा <span class="footnote-marker">१</span>करार रद्द गर्ने कार्य त्यस्ता सम्पूर्ण व्यक्तिहरुले गरेमा वा त्यस्ता सम्पूर्ण</div><div class="content-paragraph indented-1">व्यक्तिहरूको हकमा लागू हुने गरी रद्द गरिएमा मात्र करार रद्द हुन सक्नेछ ।</div><div class="content-paragraph"><span class="bold">५३७. करार उल्लङ्घन भएमा त्यसको क्षतिपूर्ति :</span> (१) दफा ५३५ बमोजिम करार उल्लङ्घन</div><div class="content-paragraph indented-1">भएकोमा त्यसबाट मर्का पर्ने पक्षले करार उल्लङ्घनबाट भएको वास्तविक हानि, नोक्सानी</div><div class="content-paragraph indented-1">वा करार गर्दाको अवस्थामा त्यस्तो हानि, नोक्सानी हुन सक्छ भनी करारका पक्षहरूलाई</div><div class="footnote">१ मुलुकी संहिता सम्बन्धी केही नेपाल ऐनलाई संशोधन गर्ने ऐन, २०७५ द्वारा संशोधित ।</div><div class="content-paragraph">जानकारी भई निर्धारण गरेको हानि, नोक्सानी त्यसरी करार उल्लङ्घन गर्ने पक्षबाट भराई</div><div class="content-paragraph indented-1">लिन पाउनेछ ।</div><div class="content-paragraph indented-1">(२) करार उल्लङ्घन भएमा क्षतिपूर्ति वापत कुनै निश्चित रकम पाउने भनी करार</div><div class="content-paragraph indented-2">हुँदाका बखत पूर्वानुमान गरी करार भएकोमा सोही बमोजिमको रकममा ननाध्ने गरी मर्का</div><div class="content-paragraph indented-2">पर्ने पक्षले अर्को पक्षबाट मनासिब रकम उपदफा (१) बमोजिम भराई लिन पाउनेछ ।</div><div class="content-paragraph indented-1">(३) उपदफा (२) बमोजिम क्षतिपूर्ति पाउने व्यवस्था करारमा नभएकोमा त्यस्तो</div><div class="content-paragraph indented-2">क्षतिपूर्ति दाबी गर्ने पक्षले करारको उल्लङ्घनबाट प्रत्यक्ष र वास्तविक रूपमा भएको हानि,</div><div class="content-paragraph indented-2">नोक्सानी वा करार उल्लङ्घन वा क्षतिपूर्ति वापत मनासिब रकम भराई लिन पाउनेछ ।</div><div class="content-paragraph indented-2">तर अप्रत्यक्ष वा काल्पनिक हानि, नोक्सानी भराई लिन पाउने छैन ।</div><div class="content-paragraph indented-1">(४) कुनै निश्चित समयावधिभित्र कुनै काम पूरा गर्ने गरी करार भएकोमा त्यस्तो</div><div class="content-paragraph indented-2">अवधिभित्र त्यस्तो काम पूरा हुन नसकेकोमा उपदफा (२) बमोजिमको क्षतिपूर्ति पाउने</div><div class="content-paragraph indented-2">अवस्था रहेछ भने त्यस्तो क्षतिपूर्ति तिर्ने पक्षले जति रकम क्षतिपूर्ति तिरेको छ सोही</div><div class="content-paragraph indented-2">अनुपातमा करार पूरा गर्ने समयावधि बढाउन माग गर्न सक्नेछ ।</div><div class="content-paragraph indented-1">(५) यस दफा बमोजिम क्षतिपूर्ति रकम चुक्ता भएको कारणले मात्र करार</div><div class="content-paragraph indented-2">उल्लङ्घन भएको सम्बन्धमा अन्य कानूनी उपचार प्राप्त गर्ने पक्षको हकमा प्रतिकूल असर</div><div class="content-paragraph indented-2">परेको मानिने छैन ।</div><div class="content-paragraph"><span class="bold">५३८. करार रद्द वा बदर भएमा त्यसको परिणाम :</span> (१) करार गर्ने कुनै पक्षले अर्को पक्षबाट करार</div><div class="content-paragraph indented-1">बमोजिम केही नगद, जिन्सी वा सेवाका अन्य कुनै लाभ लिई सकेपछि वा करार</div><div class="content-paragraph indented-1">बमोजिमका दायित्व आंशिक रूपमा पूरा गरी सकेपछि पक्षहरूको सहमतिबाट करार रद्द भई</div><div class="content-paragraph indented-1">यस भाग वा अन्य कानून बमोजिम करार परिपालना गर्नु नपर्ने भएमा, कानून बमोजिम</div><div class="content-paragraph indented-1">करार बदर भएमा वा बदर घोषित भएमा वा यस भाग बमोजिम करार अमान्य वा रद्द</div><div class="content-paragraph indented-1">भएमा त्यसरी दिएको नगद, जिन्सी वा सेवा करार बहाल रहेको दिनसम्मको हिसाब मिलान</div><div class="content-paragraph indented-1">गरी नगद, जिन्सी वा सेवा फिर्ता गर्नु पर्नेछ ।</div><div class="content-paragraph indented-1">(२) उपदफा (१) बमोजिम नगद वा जिन्सी बाहेक अन्य कुनै सेवा वा लाभ दिएको</div><div class="content-paragraph indented-2">भए त्यस्तो सेवा वा लाभ दिए वापत मनासिब रकम त्यस्तो सेवा वा लाभ लिने पक्षले अर्को</div><div class="content-paragraph indented-2">पक्षलाई दिनु पर्नेछ ।</div><div class="content-paragraph indented-1">(३) उपदफा (१) बमोजिमको नगद, जिन्सी फिर्ता नगरेको वा रकम नदिएको</div><div class="content-paragraph indented-2">कारणबाट कानूनी कारबाही अवलम्बन गर्नु पर्ने भएमा सो वापत लागेको मनासिब खर्च</div><div class="content-paragraph indented-2">समेत भराई लिन सकिनेछ ।</div><div class="content-paragraph"><span class="bold">५३९. करारको परिपालनाको अनुपातमा रकम भराउने :</span> कुनै पक्षले करार उल्लङ्घन गरेको वा</div><div class="content-paragraph indented-1">अन्य कुनै कारणबाट करार अन्त्य भएकोमा मर्का पर्ने पक्षले आफूले गरेको काम वा</div><div class="content-paragraph indented-1">करारको परिपालना गरेको अनुपातमा अर्को पक्षसँग करार बमोजिमको रकम दाबी गर्न</div><div class="content-paragraph indented-1">सक्नेछ ।</div><div class="content-paragraph"><span class="bold">५४०. करारको यथावत परिपालना :</span> (१) करार उल्लङ्घन भएको कारणबाट मर्का पर्ने पक्षलाई</div><div class="content-paragraph indented-1">पुग्न गएको वास्तविक हानि, नोक्सानी वापत नगद क्षतिपूर्ति मनासिब र पर्याप्त नहुने</div><div class="content-paragraph indented-1">भएमा त्यसरी मर्का पर्न गएको पक्षले क्षतिपूर्तिको सट्टा करारको यथावत परिपालनाको दाबी</div><div class="content-paragraph indented-1">गर्न सक्नेछ ।</div><div class="content-paragraph indented-1">(२) उपदफा (१) मा जुनसुकै कुरा लेखिएको भए तापनि देहायका कुनै अवस्थामा</div><div class="content-paragraph indented-2">करारको यथावत परिपालनाको दाबी गर्न सकिने छैन :-</div><div class="content-paragraph indented-2">(क) करार उल्लङ्घन वापतको क्षतिपूर्ति नगद नै पर्याप्त हुने भएमा,</div><div class="content-paragraph indented-2">(ख) करार बमोजिमको काम भए नभएको कुरा अदालतले सुपरीवेक्षण</div><div class="content-paragraph indented-3">गर्न नसक्ने भएमा,</div><div class="content-paragraph indented-2">(ग) व्यक्तिगत दक्षता, सीप वा ज्ञानको सेवा उपलब्ध गराउने गरी करार</div><div class="content-paragraph indented-3">गरिएको भएमा,</div><div class="content-paragraph indented-2">(घ) यथावत् रूपमा करार पूरा गर्न सक्ने अवस्था नभएमा,</div><div class="content-paragraph indented-2">(ङ) करार उल्लङ्घन गर्ने पक्षले नै यथावत रूपमा करारको परिपालना</div><div class="content-paragraph indented-3">गराई</div><div class="content-paragraph indented-3">पाउने</div><div class="content-paragraph indented-3">दाबी</div><div class="content-paragraph indented-3">लिएकोमा ।</div><div class="content-paragraph"><span class="bold">५४१. अदालतले आदेश दिन सक्ने :</span> (१) करारको कुनै पक्षले त्यस्तो करारको प्रकृति अनुसार गर्न</div><div class="content-paragraph indented-1">नहुने कुनै काम कारबाही वा व्यवहार गर्न लागेको कारणबाट करारको परिपालना सम्भव</div><div class="content-paragraph indented-1">नहुने भएमा त्यस्तो काम कारबाही वा व्यवहारबाट मर्का पर्ने पक्षले त्यस्तो काम कारबाही</div><div class="content-paragraph indented-1">वा व्यवहार रोकी पाउन अदालतमा उजुरी दिन सक्नेछ ।</div><div class="content-paragraph indented-1">(२) उपदफा (१) बमोजिम उजुरी परेमा त्यस्तो करारबाट उत्पन्न विवादको</div><div class="content-paragraph indented-2">समाधान त्यस्तो करार वा कानून बमोजिम हुने गरी कुनै पक्षलाई निजको कुनै खास काम</div><div class="content-paragraph indented-2">कारबाही वा व्यवहार तत्काल रोक्ने गरी अदालतले उपयुक्त आदेश जारी गर्न सक्नेछ ।</div><div class="content-paragraph indented-1">(३) उपदफा (१) बमोजिम आदेश जारी भएकोमा त्यस्तो पक्षले त्यसरी दिइएको</div><div class="content-paragraph indented-2">आदेशको पालना नगरेको कारणबाट हुन गएको थप हानि, नोक्सानी समेत मर्का पर्ने पक्षले</div><div class="content-paragraph indented-2">भराई लिन पाउनेछ ।</div><div class="content-paragraph"><span class="bold">५४२. क्षतिपूर्ति मौद्रिक मूल्यमा यकिन गर्नु पर्ने :</span> करारमा अन्यथा व्यवस्था भएकोमा बाहेक यस</div><div class="content-paragraph indented-1">परिच्छेद बमोजिमको हानि, नोक्सानी वापतको क्षतिपूर्तिको मूल्याङ्कन गर्दा मौद्रिक मूल्यमा</div><div class="content-paragraph indented-1">यकिन गरिनेछ ।</div><div class="content-paragraph indented-1">तर दफा ५४० बमोजिमको उपचारको हकमा सोही बमोजिम हुनेछ ।</div><div class="content-paragraph"><span class="bold">५४३. अदालतले विचार गर्न सक्ने :</span> कुनै करार उल्लङ्घन गरेको कारणबाट उत्पन्न क्षतिपूर्ति</div><div class="content-paragraph indented-1">निर्धारण गर्दा अदालतले त्यस्तो करार पक्षबाट नियतवश उल्लङ्घन भएको हो वा</div><div class="content-paragraph indented-1">लापरबाहीको कारणले पालन हुन नसकेको हो त्यस्तो कुरा र करार उल्लङ्घन नभएको भए</div><div class="content-paragraph indented-1">करार उल्लङ्घन नगर्ने (निर्दोष) पक्षले कति रकम वा लाभ प्राप्त गर्न सक्ने थियो त्यस्तो</div><div class="content-paragraph indented-1">कुरा समेत विचार गर्नु पर्नेछ ।</div><div class="content-paragraph"><span class="bold">५४४. हदम्याद :</span> यस परिच्छेद बमोजिम भए गरेको काम कारबाहीबाट मर्का पर्ने व्यक्तिले मुद्दा</div><div class="content-paragraph indented-1">गर्नु पर्ने कारण उत्पन्न भएको मितिले दुई वर्षभित्र नालिस गर्न सक्नेछ ।</div><div class="text-center"><span class="bold">परिच्छेद-६</span></div><div class="text-center">वस्तु बिक्री करार सम्बन्धी व्यवस्था</div><div class="content-paragraph"><span class="bold">५४५. वस्तु बिक्री सम्बन्धी करार भएको मानिने :</span> (१) कुनै बिक्रेताले मूल्य लिई कुनै वस्तु</div><div class="content-paragraph indented-1">क्रेतालाई तत्काल हस्तान्तरण गर्न वा भविष्यमा हस्तान्तरण गर्न मञ्जुर गरेकोमा वस्तु</div><div class="content-paragraph indented-1">बिक्री सम्बन्धी करार भएको मानिनेछ ।</div><div class="content-paragraph"><span class="bold">स्पष्टीकरण :</span> यस परिच्छेदको प्रयोजनको लागि “वस्तु” भन्नाले तत्काल प्रचलनमा रहेका</div><div class="content-paragraph indented-1">मुद्रा, धितोपत्र वा उजुरी कार्यान्वयन गर्न सकिने दाबी (एक्सनेवल क्लेम) बाहेकका खरिद</div><div class="content-paragraph indented-1">बिक्री हुन सक्ने कुनै पनि चल सम्पत्ति सम्झनु पर्छ ।</div><div class="content-paragraph indented-1">(२) वस्तु बिक्री सम्बन्धी करार शर्त बिना वा शर्त सहितको हुन सक्नेछ ।</div><div class="content-paragraph indented-1">(३) बिक्रेताको स्वामित्व वा भोगचलनमा तत्काल कायम रहेका वस्तु वा निजले</div><div class="content-paragraph indented-2">भविष्यमा उत्पादन गर्ने वा प्राप्त गर्ने वस्तु बिक्री गर्ने गरी करार गर्न सकिनेछ ।</div><div class="content-paragraph"><span class="bold">५४६. वस्तु बिक्री सम्बन्धी करार बदर हुने :</span> कुनै खास किसिमको वस्तु बिक्री गर्ने गरी करार</div><div class="content-paragraph indented-1">भएकोमा त्यस्तो करार हुँदाका बखत वा सोभन्दा अगाडि नै त्यस्तो वस्तुको हानि, नोक्सानी</div><div class="content-paragraph indented-1">भइसकेको रहेछ र सो कुरा विक्रेतालाई करार गर्दाका बखत थाहा रहेनछ भने त्यस्तो करार</div><div class="content-paragraph indented-1">बदर हुनेछ ।</div><div class="content-paragraph"><span class="bold">स्पष्टीकरण :</span> यस दफाको प्रयोजनको लागि “खास किसिमको वस्तु” भन्नाले करार गर्दाका</div><div class="content-paragraph indented-1">बखत करारमा उल्लेख गरिएको खास किसिमको वस्तु सम्झनु पर्छ ।</div><div class="content-paragraph"><span class="bold">५४७. वस्तुको मूल्य निर्धारण गर्ने :</span> (१) करारमा अन्यथा व्यवस्था भएकोमा बाहेक वस्तुको मूल्य</div><div class="content-paragraph indented-1">करारका शर्तबाट करारमा मञ्जुर गरिएको तरिकाबाट वा पक्षहरू बीच हुने कारोबारको</div><div class="content-paragraph indented-1">सिलसिलाबाट निर्धारण गरिनेछ ।</div><div class="content-paragraph indented-1">(२) वस्तुको मूल्य नाप, तौल अनुसार निर्धारण गरिएको भए करारमा अन्यथा</div><div class="content-paragraph indented-2">व्यवस्था भएकोमा बाहेक त्यस्तो वस्तुको मूल्य खुद नाप तौलको आधारमा कायम हुनेछ ।</div><div class="content-paragraph indented-1">(३) उपदफा (१) वा (२) बमोजिम वस्तुको मूल्य निर्धारण हुन नसकेमा सम्बद्ध</div><div class="content-paragraph indented-2">परिस्थितिलाई विचार गरी क्रेताले मनासिब मूल्य विक्रेतालाई भुक्तानी गर्नु पर्नेछ ।</div><div class="content-paragraph"><span class="bold">५४८. वस्तुको मूल्य चुक्ता गर्नु पर्ने :</span> (१) करारमा अन्यथा व्यवस्था भएकोमा बाहेक देहायको कुनै</div><div class="content-paragraph indented-1">अवस्थामा देहाय बमोजिम वस्तुको मूल्य चुक्ता गर्नु पर्नेछ :-</div><div class="content-paragraph indented-2">(क) क्रेताले आफूले खरिद गरेको वस्तुको मूल्य बिक्रेतालाई वस्तु खरिद</div><div class="content-paragraph indented-3">गर्दाका बखत,</div><div class="content-paragraph indented-2">(ख) वस्तु हस्तान्तरण गर्दाका बखत ।</div><div class="content-paragraph indented-1">(२) उपदफा (१) बमोजिम वस्तुको मूल्य भुक्तानी गर्दा नगदमा गर्नु पर्नेछ ।</div><div class="content-paragraph"><span class="bold">स्पष्टीकरण :</span> यस दफाको प्रयोजनको लागि “नगद” भन्नाले बैङ्क मार्फत् भुक्तानी हुने चेक,</div><div class="content-paragraph indented-1">यात्रु चेक, प्रतिज्ञापत्र (प्रमिसरी नोट), विनिमयपत्र (बिल अफ एक्स्चेन्ज) प्रतीतपत्र (लेटर</div><div class="content-paragraph indented-1">अफ क्रेडिट), बैङ्क ड्राफ्ट, क्रेडिट कार्ड, टेलिग्राफिक ट्रान्सफर समेत सम्झनु पर्छ ।</div><div class="content-paragraph"><span class="bold">५४९. वस्तुको विवरण :</span> (१) बिक्री गरिने कुनै वस्तुको नाम, ब्राण्ड, ट्रेडमार्क वा स्पेसिफिकेसनको</div><div class="content-paragraph indented-1">विवरण करारमा उल्लेख भएकोमा सोही नाम, ब्राण्ड, ट्रेडमार्क वा स्पेसिफिकेसन</div><div class="content-paragraph indented-1">बमोजिमको वस्तु बिक्री गर्ने गरी करार भएको मानिनेछ ।</div></body></html>