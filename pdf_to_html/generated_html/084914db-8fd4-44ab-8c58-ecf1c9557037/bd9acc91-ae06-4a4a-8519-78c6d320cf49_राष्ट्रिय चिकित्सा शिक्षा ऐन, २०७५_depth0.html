<!DOCTYPE html><html lang="ne"><head><meta charset="UTF-8"><meta name="viewport" content="width=device-width, initial-scale=1.0"><title>राष्ट्रिय चिकित्सा शिक्षा ऐन, २०७५.pdf</title><style> @import url('https://fonts.googleapis.com/css2?family=Noto+Sans+Devanagari:wght@300;400;500;600;700&display=swap'); * { margin: 0; padding: 0; box-sizing: border-box; } body { font-family: 'Noto Sans Devanagari', 'Preeti', 'Mukti', Arial, sans-serif; font-size: 14px; line-height: 1.4; color: #000; background: #fff; max-width: 21cm; margin: 0 auto; padding: 2.5cm; min-height: 29.7cm; } .header-section { text-align: center; margin-bottom: 30px; } .document-title { font-size: 18px; font-weight: 600; margin: 15px 0; text-align: center; } .document-subtitle { font-size: 14px; margin: 10px 0; text-align: center; } .content-paragraph { margin: 15px 0; line-height: 1.7; text-align: justify; } .content-paragraph.no-margin { margin: 0; line-height: 1.7; text-align: justify; } .content-paragraph.list-item { margin-left: 20px; /* Base indentation for list items */ margin-top: 5px; margin-bottom: 5px; } .content-paragraph.sub-list-item { margin-left: 40px; /* Further indentation for sub-list items */ margin-top: 5px; margin-bottom: 5px; } .form-field { border-bottom: 1px dotted #000; display: inline-block; margin: 0 2px; padding-bottom: 2px; min-height: 18px; vertical-align: baseline; } .form-field.tiny { min-width: 30px; } .form-field.small { min-width: 80px; } .form-field.medium { min-width: 150px; } .form-field.large { min-width: 250px; } .form-field.xlarge { min-width: 350px; } table { width: 100%; border-collapse: collapse; margin: 25px 0; font-size: 13px; border: 2px solid #000; } th, td { border: 1px solid #000; padding: 12px 8px; text-align: left; vertical-align: top; word-wrap: break-word; } th { background-color: #f8f8f8; font-weight: 600; text-align: center; line-height: 1.3; } td { min-height: 40px; background-color: #fff; } .signature-section { margin-top: 50px; text-align: right; line-height: 2.5; } .text-center { text-align: center; } .text-right { text-align: right; } .text-left { text-align: left; } .bold { font-weight: 600; } .underline { text-decoration: underline; } .flex-row { display: flex; justify-content: space-between; align-items: baseline; margin-top: 5px; margin-bottom: 5px; } .flex-row .item-key { flex-shrink: 0; margin-right: 10px; line-height: 1.7; text-align: justify; } .flex-row .item-value { flex-grow: 1; text-align: right; line-height: 1.7; text-align: justify; } @media print { body { margin: 0; padding: 1.5cm; font-size: 12px; } @page { margin: 1.5cm; size: A4; } } </style></head><body><div class="document-title">राष्ट्रिय चिकित्सा शिक्षा ऐन, २०७५</div><div class="document-subtitle text-right" style="margin-top: 30px;">प्रमाणीकरण र प्रकाशन मिति</div><div class="document-subtitle text-right">२०७५।११।१०</div><div class="document-subtitle" style="margin-top: 30px;">संवत् २०७५ सालको ऐन नं. २५</div><div class="document-title">राष्ट्रिय चिकित्सा शिक्षा सम्बन्धमा व्यवस्था गर्न बनेको ऐन</div><div class="content-paragraph"><span class="bold">प्रस्तावनाः</span> चिकित्सा शिक्षाको क्षेत्रमा राज्यको लगानी अभिवृद्धि गर्दै चिकित्सा शिक्षालाई नेपालको राष्ट्रिय आवश्यकता अनुरूप विकास गरी चिकित्सा शिक्षाको नियमनलाई एकीकृत तथा चुस्त बनाउन, चिकित्सा शिक्षा सम्बन्धी शिक्षण संस्थाको स्थापना र सञ्चालन सम्बन्धी कार्यलाई व्यवस्थित गर्न तथा चिकित्सा शिक्षामा गुणस्तर, पेशाधर्मिता, संस्थागत जवाफदेही, भौगोलिक सन्तुलन र सामाजिक न्याय कायम गरी विपन्न लगायत सबै विद्यार्थीहरुको समान पहुँच सुनिश्चित गर्नका लागि चिकित्सा शिक्षा सुधार गर्ने सम्बन्धमा विभिन्न समयमा गठित आयोग, समिति तथा कार्यदलको प्रतिवेदनको मर्म र भावना समेतलाई दृष्टिगत गरी चिकित्सा शिक्षा आयोगको स्थापना तथा सञ्चालन गर्ने सम्बन्धमा व्यवस्था गर्न वाञ्छनीय भएकाले, </div><div class="content-paragraph">सङ्घीय संसदले यो ऐन बनाएको छ।</div><div class="document-subtitle" style="margin-top: 30px;">परिच्छेद-१</div><div class="document-subtitle">प्रारम्भिक</div><div class="content-paragraph"><span class="bold">१. संक्षिप्त नाम र प्रारम्भः</span> (१) यस ऐनको नाम “राष्ट्रिय चिकित्सा शिक्षा ऐन, २०७५” रहेकोछ । </div><div class="content-paragraph list-item">(२) यो ऐन तुरुन्त प्रारम्भ हुनेछ।</div><div class="content-paragraph"><span class="bold">२. परिभाषाः</span> विषय वा प्रसङ्गले अर्को अर्थ नलागेमा यस ऐनमा,-</div><div class="content-paragraph list-item">(क) “आयोग” भन्नाले दफा ३ बमोजिमको चिकित्सा शिक्षा आयोग सम्झनु पर्छ । </div><div class="content-paragraph list-item">(ख) “अध्यक्ष” भन्नाले आयोगको अध्यक्ष सम्झनु पर्छ।</div><div class="content-paragraph list-item">(ग) “आङ्गिक शिक्षण संस्था” भन्नाले विश्वविद्यालयको आफ्नै स्वामित्व र लगानीमा सञ्चालित चिकित्सा शिक्षा अध्यापन गराउने आङ्गिक क्याम्पस, मेडिकल कलेज वा शिक्षण संस्था सम्झनु पर्छ । </div><div class="content-paragraph list-item">(घ) “उच्च शिक्षा” भन्नाले स्नातक तह वा सोभन्दा माथिल्लो तहमा दिइने चिकित्सा शिक्षा सम्झनु पर्छ। </div><div class="content-paragraph list-item">(ङ) “उपाध्यक्ष” भन्नाले आयोगको उपाध्यक्ष सम्झनु पर्छ।</div><div class="content-paragraph list-item">(च) “चिकित्सा शिक्षा” भन्नाले स्वास्थ्य पेशा सम्बन्धी सबै विधा र तहका शिक्षा (हेल्थ प्रोफेसनल एजुकेसन) सम्झनु पर्छ। </div><div class="content-paragraph list-item">(छ) “चिकित्सा शिक्षा विज्ञ” भन्नाले स्वास्थ्य सेवाको कुनै विधामा सेवा, अध्यापन तथा अनुसन्धान गर्ने विशेषज्ञ सम्झनु पर्छ र सो शब्दले चिकित्सा शिक्षा विधि विज्ञलाई समेत जनाउँछ। </div><div class="content-paragraph list-item">(ज) “तोकिएको” वा “तोकिए बमोजिम” भन्नाले यस ऐन अन्तर्गत बनेका नियममा तोकिएको वा तोकिए बमोजिम सम्झनु पर्छ । </div><div class="content-paragraph list-item">(झ) “निर्देशक” भन्नाले दफा २९ बमोजिमको निर्देशक सम्झनु पर्छ।</div><div class="content-paragraph list-item">(ञ) “निर्देशनालय” वा “बोर्ड” भन्नाले दफा २८ बमोजिमको निर्देशनालय वा बोर्ड सम्झनु पर्छ । </div><div class="content-paragraph list-item">(ट) “परिषद्” भन्नाले प्रचलित कानून बमोजिम स्थापना भएको प्राविधिक शिक्षा तथा व्यावसायिक तालिम परिषद् सम्झनु पर्छ। </div><div class="content-paragraph list-item">(ठ) “प्रशिक्षक” भन्नाले शिक्षण संस्थाको प्रमाणपत्र तहमा अध्यापन गर्न नियुक्त व्यक्ति सम्झनु पर्छ । </div><div class="content-paragraph list-item">(ड) “प्रतिष्ठान” भन्नाले चिकित्सा शिक्षा प्रदान गर्न प्रचलित कानून बमोजिम स्थापित प्रतिष्ठान सम्झनु पर्छ। </div><div class="content-paragraph list-item">(ढ) “योग्यताक्रम” भन्नाले आयोगले तोके अनुसारको परीक्षाको नतिजा तथा अन्य तोकिएका आधारहरूबाट तय भएको योग्यताको क्रम सम्झनु पर्छ। </div><div class="content-paragraph list-item">(ण) “विश्वविद्यालय” भन्नाले चिकित्सा शिक्षा प्रदान गर्न, गराउन प्रचलित कानून बमोजिम स्थापित विश्वविद्यालय सम्झनु पर्छ। </div><div class="content-paragraph list-item">(त) “शिक्षक (फ्याकल्टी)” भन्नाले उच्च शिक्षाको अध्यापनका लागि सम्बन्धित विषयमा कम्तीमा स्नातकोत्तर गरी चिकित्सा शिक्षा प्रदान गर्ने शिक्षण संस्थामा अध्यापन, सेवा तथा अनुसन्धान गर्ने, गराउने प्राध्यापक, सहप्राध्यापक र उपप्राध्यापक सम्झनु पर्छ । </div><div class="content-paragraph list-item">(थ) “शिक्षण शुल्क” भन्नाले शिक्षण संस्थाले चिकित्सा शिक्षाको अध्ययन अवधिभरमा लिने भर्ना, शिक्षण, ल्याब, पुस्तकालय, सामुदायिक तालीम वा परीक्षा शुल्क सम्झनु पर्छ र सो शब्दले आयोगको स्वीकृतिमा शिक्षण संस्थाले लिने अन्य शुल्कलाई समेत जनाउँछ । </div><div class="content-paragraph list-item">(द) “शिक्षण संस्था” भन्नाले प्रचलित कानून बमोजिम स्थापित चिकित्सा शिक्षा प्रदान गर्ने मेडिकल कलेज वा शिक्षण संस्था सम्झनु पर्छ र सो शब्दले शिक्षण संस्था सञ्चालन गर्न दिइएको विस्तारित कार्यक्रमको अनुमतिलाई समेत जनाउँछ । </div><div class="content-paragraph list-item">(ध) “समिति” भन्नाले दफा ८ बमोजिमको कार्यकारी समिति सम्झनु पर्छ ।</div><div class="content-paragraph list-item">(न) “सम्बन्धन” भन्नाले कुनै शिक्षण संस्थाले आफ्नो शैक्षिक कार्यक्रम सञ्चालनका लागि अनुसरण गर्ने पाठ्यक्रम, भर्ना, सङ्कायको संरचना, परीक्षा विधि तथा उपाधि प्रदान गर्न विश्वविद्यालयद्वारा वा प्राविधिक शिक्षा तथा व्यावसायिक तालिम परिषद्वारा प्रदान गरिएको औपचारिक प्राज्ञिक सम्बन्धन सम्झनु पर्छ। </div><div class="content-paragraph list-item">(प) “सार्वजनिक शिक्षण संस्था” भन्नाले सरकारी, सामुदायिक वा सार्वजनिक सम्पत्तिको प्रयोग गरी स्थापना भएका सरकारी, सार्वजनिक गुठी वा अन्य शिक्षण संस्था सम्झनु पर्छ। </div><div class="document-subtitle" style="margin-top: 30px;">परिच्छेद-२</div><div class="document-subtitle">आयोगको स्थापना</div><div class="content-paragraph"><span class="bold">३. आयोगको स्थापनाः</span> (१) शिक्षण संस्थाको नियमन गर्न तथा चिकित्सा शिक्षालाई गुणस्तरीय बनाउनको लागि चिकित्सा शिक्षा आयोगको स्थापना गरिएकोछ । </div><div class="content-paragraph list-item">(२) आयोगको प्रधान कार्यालय काठमाण्डौं उपत्यकामा रहनेछ र आयोगले आवश्यकता अनुसार प्रदेशस्तरमा समेत शाखा कार्यालय खोल्न सक्नेछ । </div><div class="content-paragraph"><span class="bold">४. आयोग स्वशासित संस्था हुनेः</span> (१) आयोग अविच्छिन्न उत्तराधिकार वाला एक स्वशासित संस्था हुनेछ । </div><div class="content-paragraph list-item">(२) आयोगको सबै काम कारबाहीको निमित्त आफ्नो एउटा छुट्टै छाप हुनेछ।</div><div class="content-paragraph list-item">(३) आयोगले व्यक्ति सरह चल अचल सम्पत्ति प्राप्त गर्न, उपयोग गर्न, बेचविखन गर्न वा अन्य किसिमले व्यवस्था गर्न सक्नेछ। </div><div class="content-paragraph list-item">(४) आयोगले व्यक्ति सरह आफ्नो नामबाट नालिस उजुर गर्न र आयोग उपर पनि सोही नामबाट नालिस उजुर लाग्न सक्नेछ । </div><div class="content-paragraph list-item">(५) आयोगले व्यक्ति सरह करार गर्न, करार बमोजिमको अधिकार प्रयोग गर्न तथा दायित्व निर्वाह गर्न सक्नेछ। </div><div class="document-subtitle" style="margin-top: 30px;">परिच्छेद-३</div><div class="document-subtitle">आयोगको गठन तथा काम, कर्तव्य र अधिकार</div><div class="content-paragraph"><span class="bold">५. आयोगको गठनः</span> (१) आयोगको गठन देहाय बमोजिम हुनेछ :-</div><div class="sub-list-item flex-row"><div class="item-key">(क) प्रधानमन्त्री</div><div class="item-value">- अध्यक्ष</div></div><div class="sub-list-item flex-row"><div class="item-key">(ख) शिक्षा सम्बन्धी विषय हेर्ने<br>नेपाल सरकारको मन्त्री</div><div class="item-value">-सह-अध्यक्ष</div></div><div class="sub-list-item flex-row"><div class="item-key">(ग) स्वास्थ्य सम्बन्धी विषय हेर्ने<br>नेपाल सरकारको मन्त्री</div><div class="item-value">-सह-अध्यक्ष</div></div><div class="sub-list-item flex-row"><div class="item-key">(घ) चिकित्सा क्षेत्रमा विशिष्ट योगदान<br>पुऱ्याएका चिकित्सकहरुमध्येबाट नेपाल<br>सरकारले नियुक्ति गरेको एक जना</div><div class="item-value">-उपाध्यक्ष</div></div><div class="sub-list-item flex-row"><div class="item-key">(ङ) सदस्य, राष्ट्रिय योजना आयोग<br>(शिक्षा तथा स्वास्थ्य हेर्ने)</div><div class="item-value">-सदस्य</div></div><div class="sub-list-item flex-row"><div class="item-key">(च) चिकित्सा शिक्षा कार्यक्रम सञ्चालन<br>भएका विश्वविद्यालय र प्रतिष्ठानका<br>उपकुलपतिहरूमध्येबाट तीन जना</div><div class="item-value">-सदस्य</div></div><div class="sub-list-item flex-row"><div class="item-key">(छ) शिक्षा सम्बन्धी विषय हेर्ने नेपाल<br>सरकारको सचिव</div><div class="item-value">-सदस्य</div></div><div class="sub-list-item flex-row"><div class="item-key">(ज) स्वास्थ्य सम्बन्धी विषय हेर्ने नेपाल<br>सरकारको सचिव</div><div class="item-value">-सदस्य</div></div><div class="sub-list-item flex-row"><div class="item-key">(झ) अध्यक्ष, विश्वविद्यालय अनुदान आयोग</div><div class="item-value">-सदस्य</div></div><div class="sub-list-item flex-row"><div class="item-key">(ञ) उपाध्यक्ष, प्राविधिक शिक्षा तथा<br>व्यावसायिक तालिम परिषद्</div><div class="item-value">-सदस्य</div></div><div class="sub-list-item flex-row"><div class="item-key">(ट) अध्यक्ष, आयुर्वेद चिकित्सा परिषद्</div><div class="item-value">- सदस्य</div></div><div class="sub-list-item flex-row"><div class="item-key">(ठ) अध्यक्ष, नेपाल स्वास्थ्य अनुसन्धान परिषद्</div><div class="item-value">-सदस्य</div></div><div class="sub-list-item flex-row"><div class="item-key">(ड) अध्यक्ष, नेपाल नर्सिङ परिषद्</div><div class="item-value">-सदस्य</div></div><div class="sub-list-item flex-row"><div class="item-key">(ढ) अध्यक्ष, नेपाल स्वास्थ्य व्यवसायी परिषद्</div><div class="item-value">-सदस्य</div></div><div class="sub-list-item flex-row"><div class="item-key">(ण) अध्यक्ष, नेपाल फार्मेसी काउन्सिल</div><div class="item-value">-सदस्य</div></div><div class="sub-list-item flex-row"><div class="item-key">(त) स्वास्थ्य सम्बन्धी राष्ट्रिय तहका<br>मेडिकल तथा नर्सिङ लगायतका<br>आधिकारिक पेशागत सङ्गठनका<br>अध्यक्षहरू मध्येबाट कम्तीमा<br>एक जना महिला सहित दुई जना</div><div class="item-value">-सदस्य</div></div><div class="sub-list-item flex-row"><div class="item-key">(थ) मेडिकल र डेन्टल बाहेकका निजी<br>शिक्षण संस्था सञ्चालकहरूको राष्ट्रिय<br>स्तरको आधिकारिक सङ्गठनका अध्यक्ष</div><div class="item-value">-सदस्य</div></div><div class="sub-list-item flex-row"><div class="item-key">(द) नागरिक समाजका लब्ध प्रतिष्ठित<br>कम्तीमा एक महिला सहित दुई जना</div><div class="item-value">-सदस्य</div></div><div class="sub-list-item flex-row"><div class="item-key">(ध) अध्यक्ष, नेपाल मेडिकल काउन्सिल</div><div class="item-value">- सदस्य</div></div><div class="sub-list-item flex-row"><div class="item-key">(न) चिकित्सा शिक्षा विज्ञहरूमध्येबाट<br>समावेशी सिद्धान्तको आधारमा कम्तीमा<br>दुई जना महिला सहित तीन जना</div><div class="item-value">-सदस्य</div></div><div class="sub-list-item flex-row"><div class="item-key">(प) अध्यक्ष, नेपाल मेडिकल एशोसियसन</div><div class="item-value">-सदस्य</div></div><div class="sub-list-item flex-row"><div class="item-key">(फ) निजी मेडिकल र डेन्टल कलेज<br>सञ्चालकहरूको राष्ट्रियस्तरको<br>आधिकारिक सङ्गठनका अध्यक्ष</div><div class="item-value">-सदस्य</div></div><div class="sub-list-item flex-row"><div class="item-key">(ब) आयोगको वरिष्ठ कर्मचारी</div><div class="item-value">-सदस्य-सचिव</div></div><div class="content-paragraph list-item">(२) उपदफा (१) को खण्ड (च), (त), (थ), (द) र (न) बमोजिमका सदस्यहरूको मनोनयन अध्यक्षले गर्नेछ । </div><div class="content-paragraph list-item">(३) उपदफा (१) बमोजिम मनोनीत सदस्यको पदावधि चार वर्षको हुनेछ र निजहरू अर्को एक कार्यकालको लागि पुनः मनोनयन हुन सक्नेछन्। </div><div class="content-paragraph list-item">(४) उपदफा (३) मा जुनसुकै कुरा लेखिएको भए तापनि मनोनीत कुनै सदस्यले आफ्नो पद अनुरूपको आचरण नगरेको वा जिम्मेवारी पूरा नगरेको भनी आयोगले निर्णय गरेमा अध्यक्षले जुनसुकै बखत निजलाई सदस्यको पदबाट हटाउन सक्नेछ । </div><div class="content-paragraph sub-list-item">तर त्यसरी पदबाट हटाउनु अघि निजलाई आफ्नो सफाई पेश गर्ने मौकाबाट वञ्चित गरिने छैन। </div><div class="content-paragraph"><span class="bold">६. आयोगको काम, कर्तव्य र अधिकारः</span> यस ऐनमा अन्यत्र उल्लिखित काम, कर्तव्य र अधिकारको अतिरिक्त आयोगको अन्य काम, कर्तव्य र अधिकार देहाय बमोजिम हुनेछ :- </div><div class="content-paragraph list-item">(क) चिकित्सा शिक्षाको क्षेत्रमा अवलम्बन गर्नु पर्ने राष्ट्रिय नीति तय गर्ने,</div><div class="content-paragraph list-item">(ख) सङ्घ तथा प्रदेश तहका चिकित्सा शिक्षाको सबै तह तथा विधाको मापदण्ड र स्तर सम्बन्धी नीति तथा मापदण्ड निर्धारण गर्ने, </div><div class="content-paragraph list-item">(ग) एकीकृत प्रवेश परीक्षा (कमन इन्ट्रान्स) सञ्चालनका लागि नीति तथा मापदण्ड निर्धारण गर्ने, </div><div class="content-paragraph list-item">(घ) प्रत्यायन सम्बन्धी नीति, आधार तथा मापदण्ड निर्धारण गर्ने,</div><div class="content-paragraph list-item">(ङ) प्राज्ञिक उन्नयन तथा अनुसन्धान सम्बन्धी नीति निर्धारण गर्ने,</div><div class="content-paragraph list-item">(च) चिकित्सा शिक्षाको विषयमा विश्वविद्यालय, प्रतिष्ठान र परिषद्लाई आवश्यकता अनुसार निर्देशन दिने, </div><div class="content-paragraph list-item">(छ) नेसनल बोर्ड अफ मेडिकल स्पेसियालिटिजका लागि प्रत्यायनका आधार स्वीकृत गर्ने, </div><div class="content-paragraph list-item">(ज) आशय पत्र, सम्बन्धन र सम्बन्धन खारेज सम्बन्धी नीति र मापदण्ड तय गर्ने, </div><div class="content-paragraph list-item">(झ) नेसनल बोर्ड अफ मेडिकल स्पेसियालिटिजले लिएको परीक्षामा उत्तीर्ण हुने चिकित्सकलाई उपाधि प्रदान गर्ने, </div><div class="content-paragraph list-item">(ञ) आयोगको वार्षिक बजेट तथा आयोगको लागि आवश्यक कर्मचारीको दरबन्दी स्वीकृत गर्ने, </div><div class="content-paragraph list-item">(ट) शिक्षण संस्था स्थापनाका लागि नक्साङ्कन स्वीकृत गर्ने,</div><div class="content-paragraph list-item">(ठ) तोकिए बमोजिमका अन्य कार्यहरू गर्ने।</div><div class="content-paragraph"><span class="bold">७. आयोगको बैठक र निर्णयः</span> (१) आयोगको बैठक आवश्यकता अनुसार बस्नेछ।</div><div class="content-paragraph sub-list-item">तर दुई बैठक बीचको अन्तर छ महिनाभन्दा बढी हुने छैन।</div><div class="content-paragraph list-item">(२) आयोगको बैठक अध्यक्षले तोकेको मिति, समय र स्थानमा बस्नेछ।</div><div class="content-paragraph list-item">(३) आयोगको बैठक बस्नुभन्दा कम्तीमा चौबीस घण्टा अगावै बैठकमा छलफल हुने विषयको कार्यसूची सहितको सूचना आयोगको सदस्य-सचिवले आयोगका सदस्यलाई दिनेछ । </div><div class="content-paragraph sub-list-item">तर आयोगको अध्यक्षले चाहेमा जुनसुकै बखत बैठक बोलाउन सकिनेछ ।</div><div class="content-paragraph list-item">(४) आयोगमा तत्काल कायम रहेका कुल सदस्य सङ्ख्याको पचास प्रतिशत भन्दा बढी सदस्यहरू उपस्थित भएमा आयोगको बैठकका लागि गणपूरक सङ्ख्या पुगेको मानिनेछ। </div><div class="content-paragraph list-item">(५) आयोगको बैठकको अध्यक्षता आयोगको अध्यक्षले गर्नेछ।</div><div class="content-paragraph list-item">(६) आयोगको बैठकमा बहुमतको राय मान्य हुनेछ र मत बराबर भएमा बैठकको अध्यक्षता गर्ने व्यक्तिले निर्णायक मत दिनेछ। </div><div class="content-paragraph list-item">(७) आयोगको बैठकमा आयोगले कुनै व्यक्ति, पदाधिकारी वा विशेषज्ञलाई आमन्त्रण गर्न सक्नेछ । </div><div class="content-paragraph list-item">(८) आयोगको बैठकमा छलफल वा निर्णयको लागि पेश भएको कुनै विषयमा कुनै सदस्यको व्यक्तिगत हित, चासो, सरोकार वा स्वार्थ रहेको भएमा त्यस्तो सदस्यले सो विषयमा हुने छलफल वा निर्णयको प्रक्रियामा भाग लिन पाउने छैन। </div><div class="content-paragraph list-item">(९) आयोगको बैठकको निर्णय उपाध्यक्षले प्रमाणित गरी राख्नेछ ।</div><div class="content-paragraph list-item">(१०) आयोगको बैठक सम्बन्धी अन्य कार्यविधि आयोग आफैले निर्धारण गरे बमोजिम हुनेछ। </div><div class="document-subtitle" style="margin-top: 30px;">परिच्छेद-४</div><div class="document-subtitle">समितिको गठन तथा काम, कर्तव्य र अधिकार</div><div class="content-paragraph"><span class="bold">८. कार्यकारी समितिः</span> (१) आयोगको कार्यकारी निकायको रूपमा काम गर्न एक कार्यकारी समिति रहनेछ । </div><div class="content-paragraph list-item">(२) समितिको गठन देहाय बमोजिम हुनेछ :-</div><div class="sub-list-item flex-row"><div class="item-key">(क) उपाध्यक्ष</div><div class="item-value">– अध्यक्ष</div></div><div class="sub-list-item flex-row"><div class="item-key">(ख) निर्देशकहरू</div><div class="item-value">– सदस्य</div></div><div class="content-paragraph sub-list-item"><div class="item-key">(ग) आयोगका सदस्यहरूमध्येबाट अध्यक्षले<br>मनोनीत गरेका कम्तीमा एक जना<br>महिला सहित दुई जना</div><div class="item-value" style="text-align: right;">- सदस्य</div></div><div class="content-paragraph list-item">(३) आयोगको सदस्य-सचिवले समितिको सदस्य-सचिवको रूपमा काम गर्नेछ।</div><div class="content-paragraph list-item">(४) समितिमा मनोनीत सदस्यको पदावधि आयोगको सदस्य रहेसम्म कायम रहनेछ । </div><div class="content-paragraph list-item">(५) समितिमा मनोनीत सदस्यले आफ्नो जिम्मेवारी पूरा नगरेमा वा पद अनुसारको आचरण नगरेमा आयोगको अध्यक्षले समितिको अध्यक्षको सिफारिसमा निजलाई जुनसुकै बखत हटाई अर्को व्यक्तिलाई मनोनीत गर्न सक्नेछ। </div><div class="content-paragraph sub-list-item">तर त्यसरी पदबाट हटाउनु अघि निजलाई आफ्नो सफाई पेश गर्ने मौकाबाट वञ्चित गरिने छैन। </div><div class="content-paragraph"><span class="bold">९. समितिको काम, कर्तव्य र अधिकारः</span> समितिको काम, कर्तव्य र अधिकार देहाय बमोजिम हुनेछः- </div><div class="content-paragraph list-item">(क) निर्देशनालय र बोर्डबीच समन्वय गर्ने,</div><div class="content-paragraph list-item">(ख) निर्देशनालय र बोर्डको कार्यको समीक्षा, अनुगमन र मूल्याङ्कन गर्ने तथा आवश्यकता अनुसार निर्देशनालय तथा बोर्डलाई निर्देशन दिने, </div><div class="content-paragraph list-item">(ग) निर्देशनालय तथा बोर्डबाट पेश हुने कार्ययोजना, प्रस्ताव, निर्देशिका वा मापदण्डमा आवश्यक परिमार्जन गरी स्वीकृतिको लागि आयोगमा पेश गर्ने, </div><div class="content-paragraph list-item">(घ) सम्बन्धित निर्देशनालयको सिफारिसका आधारमा यस ऐन बमोजिम आशय पत्रका लागि आयोग समक्ष सिफारिस गर्ने, </div><div class="content-paragraph list-item">(ङ) आयोगबाट स्वीकृत भएका नीति तथा कार्यक्रम सम्बन्धित निर्देशनालय तथा बोर्डद्वारा कार्यान्वयन गराउने, </div><div class="content-paragraph list-item">(च) यस ऐन बमोजिम शिक्षण संस्थाको सम्बन्धन खारेजी गर्न सम्बन्धित विश्वविद्यालयलाई लेखी पठाउने, </div><div class="content-paragraph list-item">(छ) चिकित्सा शिक्षाका क्षेत्रमा राष्ट्रिय तथा अन्तर्राष्ट्रिय निकायसँग सहकार्य र समन्वय गर्ने, </div><div class="content-paragraph list-item">(ज) शिक्षण संस्था स्थापनाका लागि नक्साङ्कन तयार गर्ने,</div><div class="content-paragraph list-item">(झ) शिक्षण संस्थाको विद्यार्थी सिट सङ्ख्या, शिक्षण शुल्क र सम्बन्धन सम्बन्धी विषयमा आयोग समक्ष सिफारिस गर्ने, </div><div class="content-paragraph list-item">(ञ) तोकिए बमोजिमका अन्य काम गर्ने, गराउने।</div><div class="content-paragraph"><span class="bold">१०. समितिको बैठक र निर्णयः</span> (१) समितिको बैठक आवश्यकता अनुसार बस्नेछ।</div><div class="content-paragraph list-item">(२) समितिको बैठक समितिको अध्यक्षले तोकेको मिति, समय र स्थानमा बस्नेछ । </div><div class="content-paragraph list-item">(३) समितिको बैठक बस्नुभन्दा कम्तीमा चौबीस घण्टा अगावै बैठकमा छलफल हुने विषयको कार्यसूची सहितको सूचना समितिको सदस्य-सचिवले सबै सदस्यहरुलाई पठाउनेछ । </div><div class="content-paragraph list-item">(४) समितिको कुल सदस्य सङ्ख्याको पचास प्रतिशतभन्दा बढी सदस्यहरू उपस्थित भएमा समितिको बैठकको लागि गणपूरक सङ्ख्या पुगेको मानिनेछ । </div><div class="content-paragraph list-item">(५) समितिको बैठकको अध्यक्षता समितिको अध्यक्षले र निजको अनुपस्थितिमा समितिका सदस्यहरुले आफूमध्येबाट छानेको सदस्यले गर्नेछ। </div><div class="content-paragraph list-item">(६) समितिको बैठकमा बहुमतको राय मान्य हुनेछ र मत बराबर भएमा बैठकको अध्यक्षता गर्ने व्यक्तिले निर्णायक मत दिनेछ। </div><div class="content-paragraph list-item">(७) समितिको बैठकको निर्णय समितिको अध्यक्षले प्रमाणित गरी राख्नेछ।</div><div class="content-paragraph list-item">(८) समितिको बैठकमा समितिको कामसँग सम्बन्धित कुनै विशेषज्ञ वा पदाधिकारीलाई पर्यवेक्षकको रूपमा भाग लिन आमन्त्रण गर्न सकिनेछ । </div><div class="content-paragraph list-item">(९) समितिको बैठक सम्बन्धी अन्य कार्यविधि समिति आफैले निर्धारण गरे बमोजिम हुनेछ । </div><div class="document-subtitle" style="margin-top: 30px;">परिच्छेद-५</div><div class="document-subtitle">आशयपत्र, सम्बन्धन तथा प्रत्यायन</div><div class="content-paragraph"><span class="bold">११. आशयपत्र लिनु पर्नेः</span> (१) प्रचलित कानूनमा जुनसुकै कुरा लेखिएको भए तापनि शिक्षण संस्था स्थापना गर्न चाहनेले त्यस्तो संस्था स्थापनाको लागि आयोगबाट आशयपत्र लिनु पर्नेछ । </div><div class="content-paragraph list-item">(२) उपदफा (१) बमोजिमको आशयपत्र प्राप्तिका लागि देहायका विवरण तथा कागजात संलग्न गरी आयोगमा निवेदन दिनु पर्नेछः- </div><div class="content-paragraph sub-list-item">(क) शिक्षण संस्था स्थापनाको लागि नक्साङ्कन सम्बन्धी विवरण,</div><div class="content-paragraph sub-list-item">(ख) शिक्षण संस्था स्थापनाको सम्बन्धमा आर्थिक तथा प्राविधिक प्रस्ताव, </div><div class="content-paragraph sub-list-item">(ग) सम्बन्धन लिन चाहेको विश्वविद्यालयको सहमतिपत्र,</div><div class="content-paragraph sub-list-item">(घ) अस्पताल सञ्चालन सम्बन्धमा स्वास्थ्य सम्बन्धी विषय हेर्ने नेपाल सरकारको मन्त्रालयको स्वीकृतिपत्र, </div><div class="content-paragraph sub-list-item">(ङ) आयोगले तोके बमोजिमका अन्य विवरण तथा कागजात।</div><div class="content-paragraph list-item">(३) उपदफा (२) बमोजिम प्राप्त निवेदन सहितको कागजात जाँचबुझ गर्दा शिक्षण संस्था स्थापना गर्न यो ऐन तथा प्रचलित कानून बमोजिम निर्धारित मापदण्ड र शर्त पूरा भएको देखिएमा आयोगले अवधि र शर्त तोकी निवेदकलाई आशयपत्र प्रदान गर्नेछ । </div><div class="content-paragraph list-item">(४) दफा १२ को उपदफा (१) को खण्ड (क) बमोजिम अस्पताल सञ्चालन नगरेका शिक्षण संस्थाले यो ऐन प्रारम्भ हुनु अगावै आशयपत्र पाइसकेको भए तापनि तोकिएको अवधिभित्र सो खण्ड बमोजिमको शर्त पूरा नगरेमा त्यस्ता शिक्षण संस्थाको आशयपत्र नवीकरण गरिने छैन। </div><div class="content-paragraph list-item">(५) आशयपत्रको नवीकरण सम्बन्धी अन्य व्यवस्था र नवीकरण गर्दा लाग्ने दस्तुर तोकिए बमोजिम हुनेछ। </div><div class="content-paragraph"><span class="bold">१२. आशयपत्र प्रदान नगरिनेः</span> (१) दफा ११ मा जुनसुकै कुरा लेखिएको भए तापनि देहायको अवस्थामा शिक्षण संस्था स्थापना गर्न आशयपत्र प्रदान गरिने छैनः- </div><div class="content-paragraph list-item">(क) विद्यार्थीको पढाई र अभ्यासको लागि मेडिकल तर्फ कम्तीमा तीनसय तथा डेण्टल र नर्सिङ्ग तर्फ एकसय शैयाको अस्पताल सञ्चालन नभएसम्म सम्बन्धित विषयको कुनै कार्यक्रम सञ्चालन गर्न। </div><div class="content-paragraph list-item">(ख) आयोगले तोकेको अन्य मापदण्ड पूरा नगरेमा ।</div><div class="content-paragraph list-item">(२) उपदफा (१) मा जुनसुकै कुरा लेखिएको भए तापनि यो ऐन प्रारम्भ भएको मितिले दश वर्षसम्म काठमाण्डौं उपत्यका भित्र मेडिकल, डेन्टल र नर्सिङ विषयमा स्नातक कार्यक्रम सञ्चालन गर्नका लागि शिक्षण संस्था स्थापना र सञ्चालन गर्न आशयपत्र प्रदान गरिने छैन। </div><div class="content-paragraph list-item">(३) यो ऐन प्रारम्भ हुँदाका बखत आशयपत्र प्राप्त गरी पूर्वाधार पूरा गरेका शिक्षण संस्थाका हकमा देहाय बमोजिम गर्न सकिनेछ:- </div><div class="content-paragraph sub-list-item">(क) सम्बन्धित शिक्षण संस्थाले सरकारलाई सम्पत्ति हस्तान्तरण गर्न चाहेमा सरकारले उचित मुआब्जा दिई स्वामित्व ग्रहण गर्न सक्ने, वा </div><div class="content-paragraph sub-list-item">(ख) आयोगले प्राथमिकता तोकेको क्षेत्रमा सम्बन्धित शिक्षण संस्थाले स्थानान्तरण गर्न चाहेमा नेपाल सरकारले प्रोत्साहन सुविधा उपलब्ध गराउने। </div><div class="content-paragraph"><span class="bold">१३. सम्बन्धन सम्बन्धी व्यवस्थाः</span> (१) प्रचलित कानूनमा जुनसुकै कुरा लेखिएको भए तापनि विश्वविद्यालय र परिषद्ले आफ्नो आङ्गिक कार्यक्रम नभएका विषयमा कुनै पनि शिक्षण संस्थालाई सम्बन्धन दिन सक्ने छैन। </div><div class="content-paragraph list-item">(२) उपदफा (१) मा जुनसुकै कुरा लेखिएको भए तापनि नेपालमा सञ्चालन नभएका नयाँ शैक्षिक कार्यक्रम सञ्चालन गर्न आवश्यक प्राज्ञिक तथा भौतिक पूर्वाधार तथा व्यवस्थापकीय क्षमता भएका शिक्षण संस्थालाई सो कार्यक्रम सञ्चालन गर्न आयोगको सिफारिसमा सम्बन्धित विश्वविद्यालयले सम्बन्धन दिन सक्नेछ। </div><div class="content-paragraph list-item">(३) विश्वविद्यालयले एक जिल्लामा एकभन्दा बढी मेडिकल वा डेन्टल विषयका शिक्षण संस्थालाई सम्बन्धन दिन सक्ने छैन। </div><div class="content-paragraph list-item">(४) उपदफा (३) मा जुनसुकै कुरा लेखिएको भए तापनि जनसङ्ख्या, उपलब्ध शिक्षण संस्था, भौगोलिक विशिष्टता, स्वास्थ्य सेवामा नागरिकको पहुँच तथा सामाजिक न्याय समेतलाई दृष्टिगत गरी आयोगले उपयुक्त ठहऱ्याएको जिल्लामा एकभन्दा बढी मेडिकल वा डेन्टल विषयका शिक्षण संस्थालाई सम्बन्धन दिन बाधा पर्ने छैन। </div><div class="content-paragraph list-item">(५) उपदफा (२) र (३) मा जुनसुकै कुरा लेखिएको भए तापनि विश्वविद्यालयले देहायको अवस्थामा शिक्षण संस्थालाई सम्बन्धन दिन सक्ने छैन:- </div><div class="content-paragraph sub-list-item">(क) प्रचलित कानून बमोजिम लिएको आशयपत्रमा उल्लिखित शर्तहरु पूरा नगरेको, </div><div class="content-paragraph sub-list-item">(ख) अस्पताल सञ्चालन सम्बन्धमा प्रचलित कानून बमोजिम स्वीकृति लिई तीन वर्षसम्म आफ्नै अस्पताल पूर्ण रूपमा सञ्चालन नगरेको, </div><div class="content-paragraph sub-list-item">(ग) आयोगले तोकेको मापदण्ड पूरा नगरेको,</div><div class="content-paragraph sub-list-item">(घ) प्रचलित कानून बमोजिम पूरा गर्नु पर्ने अन्य शर्त वा मापदण्ड पूरा नगरेको। </div><div class="content-paragraph list-item">(६) यस ऐनमा अन्यत्र जुनसुकै कुरा लेखिएको भए तापनि यो ऐन जारी भएपछि एक विश्वविद्यालयले पाँच भन्दा वढी शिक्षण संस्थालाई सम्बन्धन दिन सक्ने छैन। तर यो ऐन जारी हुनुभन्दा अघि सम्बन्धन दिई सकेका र मनसायपत्र लिई मापदण्ड पूरा गरेका काठमाण्डौं उपत्यका बाहिरका शिक्षण संस्थाका हकमा यो प्रावधान लागू हुने छैन। काठमाण्डौं उपत्यका बाहिरका अन्य शिक्षण संस्थाका हकमा आयोगले निर्णय गरे वमोजिम हुनेछ। आयोगले निर्णय गर्दा यस ऐनको कुनैपनि कुराले वाधा पुग्ने छैन। </div><div class="content-paragraph"><span class="bold">१४. सम्बन्धनको खारेजीः</span> (१) प्रचलित कानूनमा जुनसुकै कुरा लेखिएको भए तापनि आयोगले देहायको अवस्थामा शिक्षण संस्थाको वा सो संस्थाको कुनै एक वा सोभन्दा बढी शैक्षिक कार्यक्रमको सम्बन्धन खारेज गर्न सम्बन्धित विश्वविद्यालयलाई लेखी पठाउन सक्नेछः- </div><div class="content-paragraph list-item">(क) दफा १८ बमोजिम निर्धारितभन्दा बढी शुल्क लिएमा,</div><div class="content-paragraph list-item">(ख) आयोगले निर्धारण गरे बमोजिमको सिट सङ्ख्या सम्बन्धी मापदण्डको उलङ्घन भएमा, </div><div class="content-paragraph list-item">(ग) आयोगले दिएको निर्देशन बारम्बार उलङ्घन गरेमा,</div><div class="content-paragraph list-item">(घ) यस ऐन बमोजिम निर्धारित मापदण्ड पूरा गरेको नदेखिएमा।</div><div class="content-paragraph list-item">(२) उपदफा (१) बमोजिम कुनै शिक्षण संस्थाको सम्बन्धन खारेज गर्नु अघि सम्बन्धित विश्वविद्यालयले त्यस्तो संस्थालाई आफ्नो सफाई पेश गर्ने मनासिब मौका दिनेछ । </div><div class="content-paragraph list-item">(३) उपदफा (२) बमोजिम दिइएको अवधिभित्र कुनै शिक्षण संस्थाले सफाई पेश नगरेमा वा पेश गरेको सफाई सन्तोषजनक नभएमा सम्बन्धित विश्वविद्यालयले त्यस्तो शिक्षण संस्थाको वा सो संस्थाको कुनै एक वा सोभन्दा बढी शैक्षिक कार्यक्रमको सम्बन्धन खारेज गर्नेछ। </div><div class="content-paragraph list-item">(४) उपदफा (३) बमोजिम कुनै शिक्षण संस्था वा सो संस्थाको शैक्षिक कार्यक्रमको सम्बन्धन खारेज भएमा सम्बन्धित विश्वविद्यालयले त्यसको जानकारी यथाशीघ्र आयोगलाई दिनु पर्नेछ । </div><div class="content-paragraph list-item">(५) उपदफा (३) बमोजिम कुनै शिक्षण संस्था वा सो संस्थाको शैक्षिक कार्यक्रमको सम्बन्धन खारेज गर्दा त्यस्तो शिक्षण संस्थामा अध्ययनरत विद्यार्थीको अध्ययन निरन्तरता गराउने कार्य सम्बन्धित विश्वविद्यालयले गर्नेछ। </div><div class="content-paragraph list-item">(६) उपदफा (३) बमोजिम सम्बन्धन खारेज भएको शिक्षण संस्थामा भर्ना भई अध्ययनरत विद्यार्थीलाई उपदफा (५) बमोजिम अन्य शिक्षण संस्थामा अध्ययनको लागि निरन्तरता दिन नसकिने भएमा नयाँ भर्ना लिन नपाउने गरी त्यस्ता विद्यार्थीलाई सोही शिक्षण संस्थामा निरन्तर अध्ययनको व्यवस्था मिलाउनु पर्नेछ । </div><div class="content-paragraph list-item">(७) शिक्षण संस्थाको सम्बन्धन खारेजी र सो संस्था खारेज भएपछिको दायित्व सम्बन्धी व्यवस्था तोकिए बमोजिम हुनेछ। </div><div class="content-paragraph"><span class="bold">१५. प्रत्यायनः</span> (१) यस ऐनमा अन्यत्र जुनसुकै कुरा लेखिएको भए तापनि चिकित्सा शिक्षा सम्बन्धी सम्पूर्ण कार्यक्रमहरूको प्रत्यायन सम्बन्धी कार्य गर्नका लागि कानून बमोजिम छुट्टै निकाय गठन हुनेछ । </div><div class="content-paragraph list-item">(२) उपदफा (१) बमोजिमको निकाय गठन नभएसम्म प्रत्यायन सम्बन्धी कार्य मापदण्ड तथा प्रत्यायन निर्देशनालयले गर्नेछ। </div><div class="content-paragraph list-item">(३) परिषद् अन्तर्गत रहेका प्रमाणपत्र तहका कार्यक्रमहरूको प्रत्यायन निर्देशनालय वा आयोगले तोकेको निकायले गर्नेछ। </div><div class="content-paragraph list-item">(४) प्रचलित कानूनमा जुनसुकै कुरा लेखिएको भए तापनि यो ऐन प्रारम्भ भए पछि परिषद्ले प्रमाणपत्र तह भन्दा मुनिका स्वास्थ्य शिक्षा सम्बन्धी कुनै पनि प्राविधिक कार्यक्रमहरू सञ्चालन गर्ने छैन। </div><div class="content-paragraph list-item">(५) परिषद्ले सञ्चालन गरेको प्रमाणपत्र तह भन्दा मुनिका स्वास्थ्य शिक्षा सम्बन्धी कुनै पनि प्राविधिक कार्यक्रमहरू तोकिए बमोजिम हटाउने (फेज आउट) र तोकेको मापदण्ड बमोजिम स्तरोन्नति (अपग्रेड) गरिनेछ । </div><div class="content-paragraph list-item">(६) प्रत्यायन सम्बन्धी प्रक्रिया तोकिए बमोजिम हुनेछ।</div><div class="document-subtitle" style="margin-top: 30px;">परिच्छेद-६</div><div class="document-subtitle">विद्यार्थी भर्ना</div><div class="content-paragraph"><span class="bold">१६. प्रवेश परीक्षा सम्बन्धी व्यवस्थाः</span> (१) उच्च शिक्षामा अध्ययनको लागि भर्ना हुन चाहने व्यक्तिले आयोग वा आयोगले तोकेको संस्था वा निकायले सञ्चालन गरेको प्रवेश परीक्षामा आयोगले तोकेको न्यूनतम अङ्क ल्याई उत्तीर्ण गर्नु पर्नेछ । </div><div class="content-paragraph list-item">(२) नेपालबाट अन्य मुलुकमा उच्च शिक्षा अध्ययन गर्न जाने व्यक्तिले उपदफा (१) बमोजिमको प्रवेश परीक्षा उत्तीर्ण गरेको र नेपालका शिक्षण संस्थामा उच्च शिक्षा अध्ययन गर्न चाहने विदेशी व्यक्तिले आयोगले तोकेको विषयमा आयोगले तोकेको न्यूनतम प्रतिशत प्राप्त गरेको हुनु पर्नेछ। </div><div class="content-paragraph list-item">(३) उपदफा (१) बमोजिम सञ्चालन गरेको प्रवेश परीक्षाको योग्यताक्रमको आधारमा आयोगले एकीकृत सूची तयार गरी प्रकाशन गर्नेछ । त्यसरी सूची प्रकाशन गर्दा नेपाल सरकारलाई उपलब्ध गराइएको छात्रवृत्तिको सिट सङ्ख्या, यो ऐन तथा प्रचलित कानून बमोजिम आरक्षण गरिएको सिट सङ्ख्या, विदेशी विद्यार्थीको लागि छुट्याइएको सिट सङ्ख्या र खुल्ला सिट सङ्ख्या समेत सूचीमा उल्लेख गर्नु पर्नेछ । </div><div class="content-paragraph list-item">(४) उपदफा (३) बमोजिम योग्यताक्रमको सूची तयार गर्दा स्नातकभन्दा माथिको तहमा तोकिएका दुर्गम क्षेत्रमा सेवा गरेका चिकित्सकलाई तोकिए बमोजिमको प्रतिशतमा विशेष अङ्कभार प्रदान गरी योग्यताको सूची तयार गरिनेछ । </div><div class="content-paragraph list-item">(५) यस दफामा अन्यत्र जुनसुकै कुरा लेखिएको भए तापनि देहायको अवस्थामा देहाय बमोजिम हुनेछः- </div><div class="content-paragraph sub-list-item">(क) प्रवेश परीक्षा सञ्चालन भई नसकेका विषय अध्ययन गर्न विदेश जाने प्रयोजनको लागि आयोग वा आयोगले तोकेको निकायले अनुमतिपत्र दिन सक्ने, </div><div class="content-paragraph sub-list-item">(ख) आयोगले प्रवेश परीक्षा सुरु नगरेसम्म विश्वविद्यालय तथा प्रतिष्ठानहरूबाट लिइएको प्रवेश परीक्षाबाट योग्यताक्रमको सूची कायम गरिने, </div><div class="content-paragraph sub-list-item">(ग) परिषद् अन्तर्गत प्रमाणपत्र तहका स्वास्थ्य शिक्षा सम्बन्धी कार्यक्रमहरूको प्रवेश परीक्षा सम्बन्धी व्यवस्था आयोगको समन्वयमा परिषद्ले गर्नेछ। </div><div class="content-paragraph list-item">(६) एमविविएस वा विडिएस पूरा गरेका चिकित्सकले एक वर्ष कार्य अनुभव हासिल गरेपछि मात्र स्नातकोत्तर कार्यक्रमको प्रवेश परीक्षामा सहभागी हुन पाउनेछ। </div><div class="content-paragraph sub-list-item">तर यो व्यवस्था विदेशी विद्यार्थी, आधारभूत चिकित्सा विज्ञान, एमडिजिपी कार्यक्रम र पब्लिक हेल्थको हकमा लागू हुने छैन र अन्य विधाहरूका स्नातकोत्तर कार्यक्रमको लागि आवश्यक पर्ने कार्य अनुभव सम्बन्धी व्यवस्था आयोगले तोके बमोजिम हुनेछ । </div><div class="content-paragraph list-item">(७) प्रवेश परीक्षाको पाठ्यक्रम, पाठ्यभार तथा परीक्षा सम्बन्धी अन्य व्यवस्था तोकिए बमोजिम हुनेछ । </div><div class="content-paragraph"><span class="bold">१७. विद्यार्थी भर्ना र शैक्षिक क्यालेन्डरः</span> (१) आयोगले प्रत्येक वर्ष तोकिए बमोजिमको मापदण्डका आधारमा विश्वविद्यालय, प्रतिष्ठान तथा अन्य शिक्षण संस्थाका लागि निश्चित सिट सङ्ख्या तोक्नेछ। </div><div class="content-paragraph list-item">(२) विश्वविद्यालय, प्रतिष्ठान वा अन्य शिक्षण संस्थाले विद्यार्थी भर्ना गर्दा दफा १६ बमोजिमको प्रवेश परीक्षाको योग्यताक्रमको आधारमा विद्यार्थीलाई भर्ना गर्नुपर्नेछ । </div><div class="content-paragraph list-item">तर नेपाल सरकारलाई उपलव्ध गराइएको छात्रवृत्ति र आरक्षण गरिएको सिटमा भर्ना गर्दा त्यस्तो सिटको लागि सिफारिस गरिएका व्यक्तिलाई योग्यताक्रमका आधारमा भर्ना गर्नु पर्नेछ । </div><div class="content-paragraph list-item">(३) विश्वविद्यालय, प्रतिष्ठान वा अन्य शिक्षण संस्थाले प्रवेश परीक्षाबाट छनोट भएका विद्यार्थीहरुलाई म्याचिङ्ग प्रणाली अनुरूप भर्ना गर्नु पर्नेछ । </div><div class="content-paragraph list-item">(४) स्वदेशी लगानीबाट सञ्चालित कलेजहरूले कुल सिट सङ्ख्याको कम्तीमा दश प्रतिशत र नेपाली र विदेशीको संयुक्त लगानी वा विदेशीको लगानीमा सञ्चालित शिक्षण संस्थाले कुल सिट सङ्ख्याको कम्तीमा बीस प्रतिशत सिट निःशुल्क छात्रवृत्तिका रुपमा नेपाल सरकारलाई उपलब्ध गराउनु पर्नेछ । </div><div class="content-paragraph list-item">(५) स्नातक तथा स्नातकोत्तर तहका लागि तोकिएका कुल सिट सङ्ख्यामध्ये विदेशी विद्यार्थीको सङ्ख्या एक तिहाइभन्दा बढी हुने छैन। </div><div class="content-paragraph list-item">(६) उपदफा (५) मा जुनसुकै कुरा लेखिएको भए तापनि नेपाल सरकारलाई बीस प्रतिशत सिट निःशुल्क छात्रवृत्तिको रूपमा उपलब्ध गराउने शिक्षण संस्थाको हकमा विदेशी विद्यार्थीको सिट सङ्ख्या बढीमा पचास प्रतिशत हुनेछ। </div><div class="content-paragraph list-item">(७) सार्वजनिक शिक्षण संस्थाले स्नातक तहको कार्यक्रममा उपलब्ध सिट संख्याको कम्तीमा पचहत्तर प्रतिशत सिट निःशुल्क छात्रवृत्तिको लागि व्यवस्था गर्नु पर्नेछ र आयोगको परामर्शमा त्यस्तो सिट क्रमशः वृद्धि गर्दै लैजान सकिनेछ। </div><div class="content-paragraph list-item">(८) उपदफा (७) बमोजिम निःशुल्क छात्रवृत्ति उपलब्ध गराए बापत नेपाल सरकारले सार्वजनिक शिक्षण संस्थालाई एकमुष्ठ अनुदान प्रदान गर्नेछ। </div><div class="content-paragraph list-item">(९) शिक्षण संस्थामा एमबिबिएस, डेन्टल लगायत अन्य कार्यक्रमका लागि एकीकृत वार्षिक शैक्षिक क्यालेन्डर लागू गरिनेछ । </div><div class="content-paragraph list-item">(१०) छात्रवृत्ति उपलब्ध गराउने सम्बन्धी अन्य व्यवस्था तोकिए बमोजिम हुनेछ । </div><div class="document-subtitle" style="margin-top: 30px;">परिच्छेद-७</div><div class="document-subtitle">शिक्षण शुल्क</div><div class="content-paragraph"><span class="bold">१८. शिक्षण शुल्क सम्बन्धी व्यवस्थाः</span> (१) प्रचलित कानूनमा जुनसुकै कुरा लेखिएको भए तापनि चिकित्सा शिक्षाका स्नातक कार्यक्रमका लागि लिइने शुल्क सम्बन्धमा देहाय बमोजिम हुनेछः- </div><div class="content-paragraph list-item">(क) विश्वविद्यालय, प्रतिष्ठान वा शिक्षण संस्थाको लागत तथा सञ्चालन खर्च, मुद्रास्फिति, भौगोलिक अवस्थिति, छात्रवृत्ति तथा निःशुल्क सेवा समेतलाई दृष्टिगत गरी विश्वविद्यालय, प्रतिष्ठान तथा शिक्षण संस्थासँग परामर्श गरी आयोगले शुल्क निर्धारण गर्नेछ। </div><div class="content-paragraph list-item">(ख) विद्यार्थीबाट लिइने एक तिहाई रकम पहिलो वर्षमा र बाँकी रकम वार्षिकरूपमा किस्तावन्दीमा लिइनेछ। </div><div class="content-paragraph list-item">(ग) विद्यार्थीले पहिलो वर्षको शुल्क सम्बन्धित विश्वविद्यालयमार्फत बुझाउनु पर्नेछ । </div><div class="content-paragraph list-item">(२) चिकित्सा शिक्षामा स्नातकोत्तर कार्यक्रमका लागि लिइने शुल्क सम्बन्धी व्यवस्था देहाय बमोजिम हुनेछः- </div><div class="content-paragraph sub-list-item">(क) सार्वजनिक शिक्षण संस्था बाहेक अन्य शैक्षिक संस्थाको हकमा आयोगले सम्बन्धित विश्वविद्यालय, प्रतिष्ठान तथा शिक्षण संस्थासँग परामर्श गरी शुल्क निर्धारण गर्नेछ । </div><div class="content-paragraph sub-list-item">(ख) सार्वजनिक शिक्षण संस्थामा आधारभूत चिकित्सा विज्ञान वा क्लिनिकल विधा (मेडिकल तथा डेन्टल) अध्ययन गर्दा नेपाली विद्यार्थीलाई शिक्षण शुल्क लिइने छैन र त्यस्ता विद्यार्थीलाई समुचित निर्वाह भत्ता सम्बन्धित शिक्षण संस्थाले उपलब्ध गराउनेछ । </div><div class="content-paragraph sub-list-item">(ग) सम्बन्धित शिक्षण संस्था अन्तर्गत अध्ययनका लागि नर्सिङ, आयुर्वेद लगायत अन्य चिकित्सा शिक्षा विधाका विषयहरुमा लिइने शुल्क सम्बन्धी व्यवस्था तोकिए बमोजिम हुनेछ । </div><div class="content-paragraph list-item">(३) यस ऐनमा अन्यत्र जुनसुकै कुरा लेखिएको भए तापनि यो ऐन प्रारम्भ भए पश्चात सरकारी शिक्षण संस्थामा सञ्चालन हुने चिकित्सा क्षेत्रको स्नातकोत्तर तह नेपाली विद्यार्थीको लागि निःशुल्क हुनेछ । </div><div class="content-paragraph list-item">(४) उपदफा (१) र (२) मा जुनसुकै कुरा लेखिएको भए तापनि विदेशी विद्यार्थीको हकमा आयोगले निर्धारण गरेको मापदण्डको आधारमा सम्बन्धित विश्वविद्यालय वा प्रतिष्ठान आफैले शुल्क निर्धारण गर्नेछ। </div><div class="content-paragraph list-item">(५) विदेशी विद्यार्थीका लागि छुट्याइएको सिटमा विदेशी विद्यार्थी भर्ना नभई नेपाली विद्यार्थीलाई भर्ना गर्दा नेपाली विद्यार्थीको लागि निर्धारण गरिएको शिक्षण शुल्क लिनु पर्नेछ । </div><div class="content-paragraph list-item">(६) नेपाली विद्यार्थी भर्ना हुन नआएमा आयोगको अनुमति लिई त्यस्तो सिटमा विदेशी विद्यार्थीलाई भर्ना गर्न सकिनेछ । </div><div class="document-subtitle" style="margin-top: 30px;">परिच्छेद-८</div><div class="document-subtitle">पाठ्यक्रम, शिक्षण विधि, उपाधि तथा संस्थागत जवाफदेही</div><div class="content-paragraph"><span class="bold">१९. पाठ्यक्रम, शिक्षण विधि तथा उपाधिको मापदण्डः</span> (१) विश्वविद्यालय, प्रतिष्ठान वा अन्य शिक्षण संस्थाको पाठ्यक्रम, शिक्षण विधि र उपाधीको मापदण्ड आयोगले निर्धारण गरे बमोजिम हुनेछ । </div><div class="content-paragraph list-item">(२) उपदफा (१) बमोजिमको पाठ्यक्रममा चिकित्सा शिक्षा सम्बन्धी सैद्धान्तिक ज्ञानका अतिरिक्त व्यवहारिक सीपको विकास, मानवीय संवेदनशीलता, सञ्चार सीप, व्यावसायिकता, सामाजिक जवाफदेही, सहकार्य, सदाचार र नेतृत्वदायी क्षमता विकास सम्बन्धी विषयवस्तु समावेश हुनेछन्। </div><div class="content-paragraph list-item">(३) आयोगले विश्वविद्यालय, प्रतिष्ठान वा अन्य शिक्षण संस्थाबाट प्रदान गरिने उपाधिलाई एकरूपता कायम गर्नेछ। </div><div class="content-paragraph"><span class="bold">२०. संस्थागत जवाफदेहीः</span> (१) प्रत्येक विश्वविद्यालय, प्रतिष्ठान वा अन्य शिक्षण संस्थाले आयोगको सिफारिसमा स्वास्थ्य सम्बन्धी विषय हेर्ने नेपाल सरकारको मन्त्रालयले तोकेको कम्तीमा एउटा जिल्लामा सेवा क्षेत्रको रूपमा काम गर्नु पर्नेछ। </div><div class="content-paragraph list-item">(२) उपदफा (१) बमोजिमका संस्थाले आफ्नो सेवा क्षेत्रभित्र विशेषज्ञ सेवा सहितको समुदायमूलक शिक्षा तथा चिकित्सा सेवा प्रदान गर्नु पर्नेछ। </div><div class="content-paragraph list-item">(३) उपदफा (१) बमोजिमका संस्थाले आय व्ययको लेखाको पारदर्शी ढङ्गले लेखा परीक्षण तथा सामाजिक परीक्षण गराई सोको प्रतिवेदन आयोगमा पेश गरी आफ्नो वेबसाइटमा नियमित रूपमा अद्यावधिक गरी प्रकाशन गर्नु पर्नेछ । </div><div class="document-subtitle" style="margin-top: 30px;">परिच्छेद-९</div><div class="document-subtitle">शिक्षक, उपाध्यक्ष, निर्देशनालय, बोर्ड, निर्देशक तथा कर्मचारी</div><div class="content-paragraph"><span class="bold">२१. शिक्षक सम्बन्धी व्यवस्थाः</span> (१) प्रचलित कानूनमा जुनसुकै कुरा लेखिएको भए तापनि विश्वविद्यालय, प्रतिष्ठान तथा अन्य शिक्षण संस्थाले आयोगले तोके बमोजिमको न्यूनयतम योग्यता र अनुभव भएका प्राध्यापक, सहप्राध्यापक तथा उपप्राध्यापकको व्यवस्था गर्नु पर्नेछ । </div><div class="content-paragraph sub-list-item">तर उच्च शिक्षा अध्यापनका लागि सम्वन्धित विषयमा कम्तीमा स्नातकोत्तर तह उत्तीर्ण गरेको हुनु पर्नेछ । </div><div class="content-paragraph list-item">(२) परिषद् अन्तर्गतका शिक्षण संस्थाले आयोगले तोके बमोजिमको न्यूनतम् योग्यता र अनुभव भएका प्रशिक्षकको व्यवस्था गर्नु पर्नेछ । </div><div class="content-paragraph"><span class="bold">२२. उपाध्यक्षः</span> (१) नेपाल सरकारले दफा २३ बमोजिमको समितिले सिफारिस गरेका व्यक्तिहरुमध्येबाट एक जनालाई आयोगको उपाध्यक्ष नियुक्त गर्नेछ । </div><div class="content-paragraph list-item">(२) उपाध्यक्ष आयोगको पूरा समय काम गर्ने प्रमुख कार्यकारी हुनेछ ।</div><div class="content-paragraph list-item">(३) उपाध्यक्षको पदावधि बढिमा चार वर्षको हुनेछ।</div><div class="content-paragraph list-item">(४) उपदफा (३) मा जुनसुकै कुरा लेखिएको भए तापनि उपाध्यक्षले आफ्नो पद अनुरुपको आचरण नगरेको, जिम्मेवारी पूरा नगरेको वा निज शारीरिक वा मानसिक अस्वस्थताको कारण कार्य सम्पादन गर्न असमर्थ भएको आधारमा आयोगको तत्काल कायम रहेको सदस्यको बहुमतबाट निजलाई पदमुक्त गर्ने निर्णय गरेमा उपाध्यक्ष आफ्नो पदबाट स्वतः मुक्त हुनेछ । </div><div class="content-paragraph sub-list-item">तर त्यसरी पदबाट मुक्त गर्ने निर्णय गर्नु अघि निजलाई आफ्नो सफाई पेश गर्ने मौकाबाट वञ्चित गरिने छैन। </div><div class="content-paragraph list-item">(५) उपाध्यक्षले नेपाल सरकारले तोके बमोजिमको मासिक पारिश्रमिक र अन्य सुविधा पाउछ। </div><div class="content-paragraph"><span class="bold">२३. सिफारिस समितिः</span> (१) उपाध्यक्षको नियुक्तिको लागि नाम सिफारिस गर्न नेपाल सरकारले देहाय बमोजिमको एक सिफारिस समिति गठन गर्नेछः- </div><div class="content-paragraph list-item flex-row"><div class="item-key">(क) लोक सेवा आयोगको अध्यक्ष</div><div class="item-value">- संयोजक</div></div><div class="content-paragraph list-item"><div class="item-key">(ख) नेपाल सरकारको मुख्य सचिव<br>वा निजले तोकेको प्रधानमन्त्री तथा<br>मन्त्रिपरिषद्को कार्यालयको सचिव</div><div class="item-value" style="text-align: right;">-सदस्य</div></div><div class="content-paragraph list-item"><div class="item-key">(ग) चिकित्सा क्षेत्रका प्राध्यापकहरुमध्ये<br>नेपाल सरकारले तोकेको महिला एकजना</div><div class="item-value" style="text-align: right;">-सदस्य</div></div><div class="content-paragraph list-item">(२) उपदफा (१) बमोजिमको सिफारिस समितिले आफ्नो काम प्रारम्भ गरेको मितिले तीस दिनभित्र उपाध्यक्ष पदमा नियुक्तिको लागि नेपाल सरकार समक्ष तीन जनाको नाम सिफारिस गर्नु पर्नेछ । </div><div class="content-paragraph list-item">(३) उपाध्यक्षको पदमा नियुक्तिको लागि नाम सिफारिस गर्दा अवलम्बन गर्नु पर्ने कार्यविधि सो समिति आफैले निर्धारण गरे बमोजिम हुनेछ। </div><div class="content-paragraph"><span class="bold">२४. सिफारिसका आधारः</span> (१) दफा २३ बमोजिमको सिफारिस समितिले देहायका व्यक्तिहरूमध्येबाट उपाध्यक्षको पदमा नियुक्तिको लागि नेपाल सरकारमा सिफारिस गर्नेछः- </div><div class="content-paragraph list-item">(क) मान्यताप्राप्त विश्वविद्यालयबाट चिकित्साशास्त्रको कुनै पनि विधामा कम्तीमा स्नातकोत्तर उपाधि प्राप्त गरी चिकित्साशास्त्रको कुनै पनि विधामा कम्तीमा बीस वर्षको अनुभव भएको वा चिकित्सा शिक्षाको क्षेत्रमा कम्तीमा दश वर्षको अनुभव सहित स्वास्थ्य सेवाका क्षेत्रमा कम्तीमा बीस वर्षको अनुभव भएको, </div><div class="content-paragraph list-item">(ख) शिक्षण संस्थाका बहालवाला वा अवकाश प्राप्त उपकुलपति, प्राध्यापक वा विशिष्ट श्रेणीको चिकित्सक वा चिकित्सा शिक्षा विज्ञको रूपमा ख्याति प्राप्त गरेको, </div><div class="content-paragraph list-item">(ग) सम्बद्ध क्षेत्रमा उत्कृष्ट व्यवस्थापकीय सीप र कौशल प्रदर्शन गरेको, </div><div class="content-paragraph list-item">(घ) नियुक्ति हुँदाका बखत कुनै राजनीतिक दलको सदस्य नरहेको,</div><div class="content-paragraph list-item">(ङ) चिकित्सा शिक्षाको क्षेत्रमा निजी स्वार्थ नभएको,</div><div class="content-paragraph list-item">(च) उच्च नैतिक चरित्र कायम गरेको, र</div><div class="content-paragraph list-item">(छ) दफा २५ बमोजिमको अयोग्यता नभएको।</div><div class="content-paragraph list-item">(२) प्रचलित कानूनमा जुनसुकै कुरा लेखिएको भए तापनि शिक्षण संस्था वा अन्य कुनै सेवाको बहालवाला व्यक्ति वा पदाधिकारी उपाध्यक्ष पदमा नियुक्ति भएमा त्यसरी नियुक्ति भएको मितिभन्दा अगाडि बहाल रहेको पदबाट निज स्वतः पद मुक्त भएको मानिनेछ । </div><div class="content-paragraph"><span class="bold">२५. उपाध्यक्षको अयोग्यताः</span> देहायको व्यक्ति उपाध्यक्षको पदमा नियुक्ति हुन सक्ने छैनः-</div><div class="content-paragraph list-item">(क) गैर नेपाली नागरिक,</div><div class="content-paragraph list-item">(ख) दामासाहीमा परेको,</div><div class="content-paragraph list-item">(ग) मानसिक सन्तुलन ठीक नभएको,</div><div class="content-paragraph list-item">(घ) भ्रष्टाचार, सम्पत्ति शुद्धीकरण, मानव बेचबिखन, लागू औषध बिक्री वितरण वा ओसार पसार, राहदानी दुरुपयोग, जबरजस्ती करणी वा नैतिक पतन देखिने अन्य कुनै फौजदारी कसूरमा अदालतबाट कसूरदार ठहरिएको, </div><div class="content-paragraph list-item">(ङ) प्रचलित कानून बमोजिम कालो सूचीमा परी त्यस्तो सूचीबाट फुकुवा भएको तीन वर्षको अवधि पूरा नभएको, </div><div class="content-paragraph list-item">(च) पैंतालीस वर्ष उमेर पूरा नभएको,</div><div class="content-paragraph list-item">(छ) नेपालको संविधानको धारा २९१ बमोजिम नियुक्ति हुन अयोग्य भएको ।</div><div class="content-paragraph"><span class="bold">२६. पद रिक्त हुने अवस्थाः</span> देहायको अवस्थामा उपाध्यक्षको पद रिक्त हुनेछः-</div><div class="content-paragraph list-item">(क) निजले पदबाट राजीनामा दिएमा,</div><div class="content-paragraph list-item">(ख) निज दफा २२ को उपदफा (४) बमोजिम पदमुक्त भएमा,</div><div class="content-paragraph list-item">(ग) निज दफा २५ बमोजिम उपाध्यक्षको पदमा बहाल रहन अयोग्य भएमा,</div><div class="content-paragraph list-item">(घ) निजको उमेर पैंसठ्ठी वर्ष पूरा भएमा,</div><div class="content-paragraph list-item">(ङ) निजको मृत्यु भएमा।</div><div class="content-paragraph"><span class="bold">२७. उपाध्यक्षको काम, कर्तव्य र अधिकारः</span> यस ऐनमा अन्यत्र उल्लिखित काम, कर्तव्य र अधिकारको अतिरिक्त उपाध्यक्षको काम, कर्तव्य र अधिकार देहाय बमोजिम हुनेछः- </div><div class="content-paragraph list-item">(क) आयोगबाट स्वीकृत नीति, योजना र कार्यक्रम कार्यान्वयन गर्ने, गराउने,</div><div class="content-paragraph list-item">(ख) आयोगको वार्षिक कार्यक्रम, योजना तथा बजेट तयार गराई आयोग समक्ष पेश गर्ने, </div><div class="content-paragraph list-item">(ग) आयोग तथा समितिको निर्णय कार्यान्वयन गर्ने, गराउने,</div><div class="content-paragraph list-item">(घ) आयोगको कर्मचारी व्यवस्थापन तथा अन्य व्यवस्थापकीय कार्य गर्ने,</div><div class="content-paragraph list-item">(ङ) तोकिए बमोजिमका अन्य काम गर्ने, गराउने ।</div><div class="content-paragraph"><span class="bold">२८. निर्देशनालय तथा बोर्डः</span> (१) आयोगको कार्य सम्पादनका लागि देहायका निर्देशनालय तथा बोर्ड रहनेछन्ः- </div><div class="content-paragraph list-item">(क) मापदण्ड तथा प्रत्यायन निर्देशनालय,</div><div class="content-paragraph list-item">(ख) योजना, समन्वय तथा प्राज्ञिक उन्नयन निर्देशनालय,</div><div class="content-paragraph list-item">(ग) परीक्षा निर्देशनालय,</div><div class="content-paragraph list-item">(घ) नेसनल बोर्ड अफ मेडिकल स्पेसियालिटिज।</div><div class="content-paragraph list-item">(२) निर्देशनालय तथा बोर्डको गठन, काम, कर्तव्य र अधिकार तोकिए बमोजिम हुनेछ । </div><div class="content-paragraph"><span class="bold">२९. निर्देशकः</span> (१) निर्देशनालय वा बोर्डको प्रमुखको रूपमा कार्य गर्न प्रत्येक निर्देशनालय वा बोर्डमा एक एक जना पूरा समय काम गर्ने निर्देशक रहनेछन्। </div><div class="content-paragraph list-item">(२) उपदफा (६) बमोजिमको समितिको सिफारिसमा उपाध्यक्षले निर्देशकको नियुक्ति गर्नेछ । </div><div class="content-paragraph list-item">(३) निर्देशकको पदावधि चार वर्षको हुनेछ र अर्को एक अवधिको लागि निजको पुनः नियुक्ति हुन सक्नेछ। </div><div class="content-paragraph list-item">(४) उपदफा (३) मा जुनसुकै कुरा लेखिएको भए तापनि कुनै निर्देशकले आफ्नो पद अनुरुपको आचरण नगरेमा, जिम्मेवारी पूरा नगरेमा वा आयोगको हित विपरीत कुनै काम गरेमा उपाध्यक्षले निजलाई जुनसुकै बखत पदबाट हटाउन सक्नेछ । </div><div class="content-paragraph sub-list-item">तर त्यसरी पदबाट हटाउनु अघि निजलाई आफ्नो सफाई पेश गर्ने मनासिब मौका दिनु पर्नेछ । </div><div class="content-paragraph list-item">(५) निर्देशकको पारिश्रमिक, सुविधा र सेवाका अन्य शर्तहरू तोकिए बमोजिम हुनेछन् । </div><div class="content-paragraph list-item">(६) निर्देशकको नियुक्तिको लागि उपाध्यक्ष समक्ष नाम सिफारिस गर्न अध्यक्षले तोकेको राष्ट्रिय योजना आयोगको सदस्यको संयोजकत्वमा सम्बन्धित विषयका प्राध्यापक र कुनै एक विज्ञ रहेको तीन सदस्यीय सिफारिस समिति गठन हुनेछ। </div><div class="content-paragraph list-item">(७) उपदफा (६) बमोजिमको समितिले आफ्नो काम प्रारम्भ गरेको मितिले पन्ध्र दिनभित्र निर्देशकको पदमा नियुक्तिको लागि उपाध्यक्ष समक्ष नाम सिफारिस गर्नेछ । </div><div class="content-paragraph list-item">(८) उपदफा (६) बमोजिमको समितिले निर्देशनालय वा बोर्डको कामसँग सम्बन्धित दक्षता र कम्तीमा पन्ध्र वर्षको अनुभव प्राप्त प्राध्यापक वा नेपाल सरकारको विशिष्ट श्रेणीको पदमा अनुभव भएको, उत्कृष्ट व्यवस्थापकीय सीप तथा कौशल, स्वच्छ छवि र व्यावसायिकता भएका व्यक्तिहरुमध्येबाट उपयुक्त व्यक्तिलाई निर्देशक पदमा नियुक्तिको लागि सिफारिस गर्नेछ । </div><div class="content-paragraph list-item">(९) उपदफा (६) बमोजिमको सिफारिस समितिले निर्देशक पदमा नियुक्तिको लागि नाम सिफारिस गर्दा अवलम्बन गर्नु पर्ने कार्यविधि सो समिति आफैले निर्धारण गरे बमोजिम हुनेछ । </div><div class="content-paragraph"><span class="bold">३०. आयोगको सदस्य-सचिवः</span> (१) आयोगको वरिष्ठ कर्मचारीले आयोगको सदस्य-सचिवको रूपमा काम गर्नेछ। </div><div class="content-paragraph list-item">(२) उपदफा (१) बमोजिम आयोगमा कर्मचारी व्यवस्था नभएसम्म नेपाल सरकारको राजपत्राङ्कित प्रथम श्रेणीको कर्मचारीले आयोगको सदस्य-सचिव भई काम गर्नेछ । </div><div class="content-paragraph list-item">(३) सदस्य-सचिवको अन्य काम, कर्तव्य र अधिकार देहाय बमोजिम हुनेछः-</div><div class="content-paragraph sub-list-item">(क) आयोगको वार्षिक कार्यक्रम र योजना तयार गरी उपाध्यक्ष समक्ष पेश गर्ने, </div><div class="content-paragraph sub-list-item">(ख) आयोगको वार्षिक बजेट तयार गर्ने,</div><div class="content-paragraph sub-list-item">(ग) आयोगको चल अचल सम्पत्तिको रेखदेख, स्याहार सम्भार गर्ने वा गराउने, </div><div class="content-paragraph sub-list-item">(घ) आयोगको निर्णय कार्यान्वयन गर्ने वा गराउने,</div><div class="content-paragraph sub-list-item">(ङ) आयोगमा रहने अभिलेख अद्यावधिक, व्यवस्थित र सुरक्षित राख्ने,</div><div class="content-paragraph sub-list-item">(च) आयोगका कर्मचारीलाई कार्यविभाजन गरी काममा लगाउने,</div><div class="content-paragraph sub-list-item">(छ) आयोगको कार्यालयको काम कारबाहीको अनुगमन, नियन्त्रण, सुपरीवेक्षण गर्ने, </div><div class="content-paragraph sub-list-item">(ज) नेपाल सरकार र अन्य सम्बन्धित निकायसँग आवश्यकता अनुसार सम्पर्क र समन्वय गर्ने, </div><div class="content-paragraph sub-list-item">(झ) आयोग वा समितिले तोकेको अन्य काम गर्ने।</div><div class="content-paragraph"><span class="bold">३१. आयोगको सङ्गठनात्मक संरचना र कर्मचारीः</span> (१) आयोगको सङ्गठनात्मक संरचना अर्थ मन्त्रालयको सहमतिमा नेपाल सरकारले स्वीकृत गरे बमोजिम हुनेछ। </div><div class="content-paragraph list-item">(२) आयोगमा कर्मचारी नियुक्ति नभएसम्म आयोगको कार्य सञ्चालनको लागि आवश्यक पर्ने कर्मचारी नेपाल सरकारले उपलब्ध गराउनेछ । </div><div class="document-subtitle" style="margin-top: 30px;">परिच्छेद-१०</div><div class="document-subtitle">आयोगको कोष, लेखा तथा लेखा परीक्षण</div><div class="content-paragraph"><span class="bold">३२. आयोगको कोषः</span> (१) आयोगको आफ्नो एउटा छुट्टै कोष हुनेछ।</div><div class="content-paragraph list-item">(२) उपदफा (१) बमोजिमको कोषमा देहायका रकमहरु रहनेछन् :-</div><div class="content-paragraph sub-list-item">(क) नेपाल सरकारबाट प्राप्त रकम,</div><div class="content-paragraph sub-list-item">(ख) कुनै व्यक्ति वा सङ्घ, संस्थाबाट सहयोग स्वरूप प्राप्त रकम,</div><div class="content-paragraph sub-list-item">(ग) विदेशी सरकार, अन्तर्राष्ट्रिय सङ्घ, संस्था वा व्यक्तिबाट प्राप्त रकम, </div><div class="content-paragraph sub-list-item">(घ) अन्य कुनै स्रोतबाट प्राप्त रकम।</div><div class="content-paragraph list-item">(३) उपदफा (२) को खण्ड (ग) बमोजिमको रकम प्राप्त गर्नु अघि आयोगले नेपाल सरकार, अर्थ मन्त्रालयको स्वीकृति लिनु पर्नेछ । </div><div class="content-paragraph list-item">(४) आयोगको नामबाट गरिने सबै खर्चहरू उपदफा (१) बमोजिमको कोषबाट व्यहोरिनेछ । </div><div class="content-paragraph list-item">(५) उपदफा (१) बमोजिमको कोषमा रहने सम्पूर्ण रकम आयोगले तोकेको कुनै वाणिज्य बैङ्कमा खाता खोली जम्मा गरिनेछ । </div><div class="content-paragraph"><span class="bold">३३. लेखा र लेखापरीक्षणः</span> (१) आयोगले आफ्नो आय व्ययको लेखा नेपाल सरकारले अपनाएको लेखा प्रणाली बमोजिम राख्नु पर्नेछ । </div><div class="content-paragraph list-item">(२) आयोगको आन्तरिक लेखापरीक्षण आयोगले नियुक्त गरेको लेखापरीक्षकबाट र अन्तिम लेखापरीक्षण महालेखा परीक्षकबाट हुनेछ। </div><div class="content-paragraph list-item">(३) शिक्षा सम्बन्धी विषय हेर्ने नेपाल सरकारको मन्त्रालयले आयोगको आय व्ययको लेखा, तत्सम्बन्धी कागजात र अन्य नगदी तथा जिन्सी जुनसुकै बखत जाँच्न वा जाँच्न लगाउन सक्नेछ । </div><div class="document-subtitle" style="margin-top: 30px;">परिच्छेद-११</div><div class="document-subtitle">विविध</div><div class="content-paragraph"><span class="bold">३४. निरीक्षण गर्न सक्नेः</span> (१) आयोगले आवश्यकता अनुसार चिकित्सासँग सम्बन्धित विश्वविद्यालय, प्रतिष्ठान र काउन्सिल वा शिक्षण संस्थाको निरीक्षण गर्न सक्नेछ। </div><div class="content-paragraph list-item">(२) उपदफा (१) बमोजिम आयोगबाट निरीक्षण गर्न आउने व्यक्तिलाई सहयोग गर्नु सम्बन्धित निकायको कर्तव्य हुनेछ। </div><div class="content-paragraph"><span class="bold">३५. पदाधिकारी छनोटका आधारः</span> विश्वविद्यालय, प्रतिष्ठान तथा शिक्षण संस्थाका लागि पदाधिकारी छनोट गर्दा देहायका विषयलाई आधार लिनु पर्नेछः- </div><div class="content-paragraph list-item">(क) पेशागत दक्षता,</div><div class="content-paragraph list-item">(ख) व्यवस्थापकीय दक्षता,</div><div class="content-paragraph list-item">(ग) संस्थागत प्रतिबद्धता,</div><div class="content-paragraph list-item">(घ) सार्वजनिक रूपमा स्वच्छ छवि,</div><div class="content-paragraph list-item">(ङ) वरिष्ठता।</div><div class="content-paragraph"><span class="bold">३६. नयाँ शैक्षिक कार्यक्रम सञ्चालनका लागि प्रोत्साहन गर्न सक्नेः</span> आयोगले नर्सिङ्ग लगायत चिकित्सा शिक्षा क्षेत्रका अन्य विषयहरूमा विशिष्टीकृत सेवाका लागि चाहिने नयाँ शैक्षिक कार्यक्रमहरूको सूची बनाई त्यस्ता कार्यक्रम सञ्चालन गर्न प्रोत्साहन गर्नेछ। </div><div class="content-paragraph"><span class="bold">३७. आङ्गिक र सम्बन्धन प्राप्त हुनेः</span> चिकित्सा शिक्षा सञ्चालन गर्ने शिक्षण संस्था आङ्गिक वा सम्बन्धन प्राप्त हुनेछन् । </div><div class="content-paragraph"><span class="bold">३८. कबुलियतनामा गर्नु पर्नेः</span> (१) निःशुल्क वा छात्रवृत्तिमा अध्ययन गर्ने विद्यार्थीले अध्ययन पश्चात् नेपाल सरकारले खटाएको दुर्गममा एक वर्ष र सुगममा एक वर्ष काम गर्ने गरी कबुलियतनामा गर्नु पर्नेछ । </div><div class="content-paragraph list-item">(२) कुनै विद्यार्थीले कबुलियतनामा अनुसार काम नगरेमा सम्बन्धित शिक्षण संस्थामा पूर्ण शुल्क तिर्ने विद्यार्थीले तिरेको रकमको दोब्बर रकम जरिवाना गरी निजबाट सरकारी बाँकी सरह असुल उपर गरिनेछ । </div><div class="content-paragraph list-item">(३) उपदफा (१) को प्रयोजनको लागि निःशुल्क वा छात्रवृत्तिमा अध्ययन गरेको विद्यार्थीले अध्ययन पूरा गरेको एक महिनाभित्र शिक्षा सम्बन्धी विषय हेर्ने नेपाल सरकारको मन्त्रालयमा सम्पर्क गर्नु पर्नेछ र सो मन्त्रालयले त्यस्तो विद्यार्थीलाई कुनै ठाउँमा काम गर्ने गरी तीन महिनाभित्र नियुक्ति गर्न स्वास्थ्य सम्बन्धी विषय हेर्ने नेपाल सरकारको मन्त्रालयमा लेखी पठाउनु पर्नेछ। </div><div class="content-paragraph"><span class="bold">३९. शैक्षिक ऋणः</span> यस ऐन बमोजिमको योग्यताक्रमको सूचीमा परेका आर्थिक रूपले विपन्न जेहेन्दार विद्यार्थीलाई नेपाल सरकारले निर्धारण गरे बमोजिम सहुलियत पूर्ण ऋणको व्यवस्था गरिनेछ। </div><div class="content-paragraph"><span class="bold">४०. सिट आरक्षणः</span> चिकित्सा शिक्षा अध्ययनका लागि शहिदका परिवार, बेपत्ता पारिएका व्यक्तिका परिवार, घाइते योद्धाहरुको परिवार, द्वन्द पीडित, महिला, दलित, आदिवासी जनजाती, खस आर्य, मधेशी, थारू, मुस्लिम र पिछडिएको क्षेत्र समेतलाई आयोगले तोके बमोजिमको सिट आरक्षण गर्नेछ । </div><div class="content-paragraph"><span class="bold">४१. विद्यार्थी तथा शिक्षकको आचरणः</span> चिकित्सा शिक्षा अध्ययन तथा अध्यापन गर्ने विद्यार्थी तथा शिक्षकको आचरण सम्बन्धी व्यवस्था तोकिए बमोजिम हुनेछ। </div><div class="content-paragraph"><span class="bold">४२. प्रमाणपत्र तहको कार्यक्रम सञ्चालन नहुनेः</span> (१) यो ऐन प्रारम्भ भएपछि विश्वविद्यालयले कुनै पनि शिक्षण संस्थालाई चिकित्सा शिक्षातर्फ प्रमाणपत्र वा सोभन्दा तल्लो तहका कार्यक्रम सञ्चालन गर्न अनुमति दिने छैन। </div><div class="content-paragraph list-item">(२) यो ऐन प्रारम्भ हुँदाका बखत उपदफा (१) बमोजिमका कार्यक्रम सञ्चालन गरिरहेका विश्वविद्यालय वा प्रतिष्ठानले यो ऐन प्रारम्भ भएको पाँच वर्षभित्र त्यस्तो कार्यक्रम फेज आउट गर्नु पर्नेछ। </div><div class="content-paragraph"><span class="bold">४३. सहुलियत दिन सक्नेः</span> नेपाल सरकारले प्राथमिकता तोकेको क्षेत्र र स्थानमा स्थापना भएको शिक्षण संस्थालाई प्रोत्साहन गर्न आवश्यक सहुलियत वा सुविधा उपलब्ध गराउन सक्नेछ । </div><div class="content-paragraph"><span class="bold">४४. यस ऐन बमोजिम मापदण्ड कायम गर्नु पर्ने :</span> (१) यो ऐन प्रारम्भ हुनुभन्दा अघि आफ्नो अस्पताल सञ्चालन नभए पनि शैक्षिक कार्यक्रम सञ्चालन गरेका शिक्षण संस्थाले यो ऐन प्रारम्भ भएको दुई वर्षभित्र स्वास्थ्य तथा जनसंख्या मन्त्रालयले तोकेको मापदण्ड बमोजिम अस्पताल सञ्चालनमा ल्याउनु पर्नेछ। </div><div class="content-paragraph list-item">(२) यो ऐन प्रारम्भ हुँदाका बखत सञ्चालनमा रहेका वा स्थापना भई सञ्चालन हुने क्रममा रहेका शिक्षण संस्थाले यस ऐन बमोजिम कायम गर्नु पर्ने पूर्वाधार तथा मापदण्ड पूरा नगरेको भएमा यो ऐन प्रारम्भ भएको मितिले दुई वर्षभित्र त्यस्तो पूर्वाधार तथा मापदण्ड कायम गर्नु पर्नेछ । </div><div class="content-paragraph"><span class="bold">४५. शिक्षण संस्था आपसमा गाभिन सक्नेः</span> शिक्षण संस्था तोकिए बमोजिम एक आपसमा गाभिन सक्नेछन् । </div><div class="content-paragraph"><span class="bold">४६. नेपाल सरकारले सञ्चालन गर्न सक्नेः</span> (१) नेपाल सरकारले चिकित्सा शिक्षा अध्ययन अध्यापन गर्न गराउनको लागि एक चिकित्सा शिक्षा विश्वविद्यालय स्थापना र सञ्चालन गर्नेछ । </div><div class="content-paragraph list-item">(२) यस ऐनमा अन्यत्र जुनसुकै कुरा लेखिएको भए तापनि कुनै पनि सार्वजनिक मेडिकल कलेज वा प्रतिष्ठान नभएका प्रदेशमा यो ऐन प्रारम्भ भएको पाँच वर्षभित्र नेपाल सरकारले कम्तीमा एउटा सार्वजनिक मेडिकल कलेज सञ्चालन गर्नु पर्नेछ । </div><div class="content-paragraph"><span class="bold">४७. गैर नाफामूलक हुने :</span> (१) यो ऐन प्रारम्भ भएको मितिले दश वर्षपछि नेपाल राज्यभित्र सञ्चालित चिकित्सा सम्बन्धी शिक्षण संस्था क्रमशः गैर नाफामूलक र सेवामूलक संस्थाका रुपमा रहनेछन् । </div><div class="content-paragraph list-item">(२) उपदफा (१) बमोजिमका गैर नाफामूलक शिक्षण संस्थाका सम्बन्धमा सम्वन्धित शिक्षण संस्थाले सरकारलाई सम्पत्ति हस्तान्तरण गर्न चाहेमा सरकारले उचित मुआब्जा दिई स्वामित्व ग्रहण गर्न सक्नेछ। </div><div class="content-paragraph list-item">(३) उपदफा (१) र (२) बमोजिमको आवश्यक प्रक्रिया र स्वरुप तोकिए बमोजिम हुनेछ । </div><div class="content-paragraph"><span class="bold">४८. जानकारी गराउनेः</span> (१) शिक्षण संस्था वा सार्वजनिक शिक्षण संस्थाका कुनै पदाधिकारीले अन्य कुनै शिक्षण संस्थामा लगानी गरेको भए सो को जानकारी त्यस्तो नियमनकारी निकायलाई गराउनु पर्नेछ । </div><div class="content-paragraph list-item">(२) शिक्षण संस्था वा नियमनकारी निकायले उपदफा (१) बमोजिमको जानकारी तोकिए बमोजिमको ढाँचामा आयोगलाई दिनु पर्नेछ । </div><div class="content-paragraph list-item">(३) शिक्षण संस्थाको नियमनकारी निकाय वा सार्वजनिक शिक्षण संस्थाका पदाधिकारीले निजी क्षेत्रका शिक्षण संस्थामा काम गर्न र सम्बन्धित विषयको नीतिगत निर्णय प्रक्रियामा सहभागी हुन पाउने छैनन्। </div><div class="content-paragraph"><span class="bold">४९. कार्यालय समयमा अन्यत्र काम गर्न नहुने :</span> (१) सरकारी वा सार्वजनिक अस्पताल वा निकायमा कार्यरत चिकित्सकले कार्यालय समयमा आफू खटिएको अस्पताल वा निकाय बाहेक अन्यत्र चिकित्सा सम्बन्धी कुनै प्रकारको पेशा, व्यवसाय वा रोजगारी गर्नु हुदैन। </div><div class="content-paragraph list-item">(२) उपदफा (१) विपरीत काम गर्ने चिकित्सकलाई निजको सेवा शर्त सम्बन्धी कानून बमोजिम कारबाही हुनेछ। </div><div class="content-paragraph"><span class="bold">५०. सम्पत्ति विवरण पेश गर्नु पर्नेः</span> (१) उपाध्यक्ष तथा आयोगका सदस्यहरुले नियुक्ति वा मनोनयन भएको साठी दिनभित्र र त्यसपछि प्रत्येक आर्थिक वर्ष समाप्त भएको मितिले साठी दिनभित्र प्रचलित कानूनमा तोकिएको ढाँचामा शिक्षा सम्बन्धी विषय हेर्ने नेपाल सरकारको मन्त्रालयमा सम्पत्ति विवरण पेश गर्नु पर्नेछ । </div><div class="content-paragraph sub-list-item">तर प्रचलित कानून बमोजिम अन्य कुनै निकायमा सम्पत्ति विवरण पेश गर्नु पर्ने दायित्व भएका आयोगका सदस्यले यस दफा बमोजिमको बेग्लै सम्पत्ति विवरण पेश गर्नु पर्ने छैन। </div><div class="content-paragraph list-item">(२) उपाध्यक्ष तथा सदस्यको सम्पत्ति विवरण शिक्षा सम्बन्धी विषय हेर्ने नेपाल सरकारको मन्त्रालयले उपयुक्त माध्यमबाट सार्वजनिक गर्नु पर्नेछ । </div><div class="content-paragraph"><span class="bold">५१. वार्षिक प्रतिवेदन पेश गर्नेः</span> (१) आयोगले प्रत्येक आर्थिक वर्ष समाप्त भएको साठी दिनभित्र त्यस्तो वर्षभरीमा आफूले सम्पादन गरेको काम कारबाहीको विवरण सहितको वार्षिक प्रतिवेदन तयार गरी नेपाल सरकार समक्ष पेश गर्नु पर्नेछ। </div><div class="content-paragraph list-item">(२) उपदफा (१) बमोजिम पेश भएको वार्षिक प्रतिवेदन नेपाल सरकारले प्रतिनिधिसभाको सम्बन्धित विषयगत समितिमा पेश गर्नु पर्नेछ । </div><div class="content-paragraph list-item">(३) उपदफा (२) बमोजिमको समितिले आयोगको काम कारबाहीको सम्बन्धमा आवश्यकता अनुसार जुनसुकै बखत अनुगमन गरी आयोग, सम्बन्धित निकाय वा पदाधिकारीलाई निर्देशन दिन सक्नेछ। </div><div class="content-paragraph"><span class="bold">५२. नेपाल सरकारसँग सम्पर्कः</span> आयोगले नेपाल सरकारसँग सम्पर्क राख्नु पर्दा शिक्षा सम्बन्धी विषय हेर्ने नेपाल सरकारको मन्त्रालय मार्फत राख्नेछ। </div><div class="content-paragraph"><span class="bold">५३. यसै ऐन बमोजिम हुनेः</span> विश्वविद्यालय, प्रतिष्ठान तथा सम्बन्धित विषयगत काउन्सिलसँग सम्बन्धित प्रचलित कानूनमा जुनसुकै कुरा लेखिएको भए तापनि यस ऐनमा लेखिएको विषयमा यसै ऐन बमोजिम हुनेछ। </div><div class="content-paragraph"><span class="bold">५४. नियम बनाउने अधिकारः</span> नेपाल सरकारले आयोगसँग परामर्श गरी यस ऐनको कार्यान्वयनका लागि आवश्यक नियम बनाउन सक्नेछ। </div><div class="content-paragraph"><span class="bold">५५. बाधा नपर्नेः</span> यो ऐन प्रारम्भ हुँदाका बखत प्रचलित कानून बमोजिम स्थापना भई सञ्चालनमा रहेका शिक्षण संस्थाले आफूले सञ्चालन गरी आएको शैक्षिक कार्यक्रम यस ऐनको अधीनमा रही सञ्चालन गर्न बाधा पर्ने छैन। </div></body></html>