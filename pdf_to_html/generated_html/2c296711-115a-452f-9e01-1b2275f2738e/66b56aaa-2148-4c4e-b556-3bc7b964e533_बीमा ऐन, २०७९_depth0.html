<!DOCTYPE html><html lang="ne"><head><meta charset="UTF-8"><meta name="viewport" content="width=device-width, initial-scale=1.0"><title>बीमा ऐन, २०७९.pdf</title><style> @import url('https://fonts.googleapis.com/css2?family=Noto+Sans+Devanagari:wght@300;400;500;600;700&display=swap'); * { margin: 0; padding: 0; box-sizing: border-box; } body { font-family: 'Noto Sans Devanagari', 'Preeti', 'Mukti', Arial, sans-serif; font-size: 14px; line-height: 1.4; color: #000; background: #fff; max-width: 21cm; margin: 0 auto; padding: 2.5cm; min-height: 29.7cm; } .header-section { text-align: center; margin-bottom: 30px; } .document-title { font-size: 18px; font-weight: 600; margin: 15px 0; text-align: center; } .document-subtitle { font-size: 14px; margin: 10px 0; text-align: center; } .content-paragraph { margin: 15px 0; line-height: 1.7; text-align: justify; } .list-item-number { display: block; margin: 15px 0 0 0; line-height: 1.7; text-align: justify; text-indent: -1.2em; padding-left: 1.2em; } .list-item-alpha { display: block; margin: 0 0 0 1.5em; /* Further indent for alpha lists */ line-height: 1.7; text-align: justify; text-indent: -1.2em; padding-left: 1.2em; } .list-item-sub-number { display: block; margin: 0 0 0 3em; /* Further indent for sub-numbered lists */ line-height: 1.7; text-align: justify; text-indent: -1.2em; padding-left: 1.2em; } .form-field { border-bottom: 1px dotted #000; display: inline-block; margin: 0 2px; padding-bottom: 2px; min-height: 18px; vertical-align: baseline; } .form-field.tiny { min-width: 30px; } .form-field.small { min-width: 80px; } .form-field.medium { min-width: 150px; } .form-field.large { min-width: 250px; } .form-field.xlarge { min-width: 350px; } table { width: 100%; border-collapse: collapse; margin: 25px 0; font-size: 13px; border: 2px solid #000; } th, td { border: 1px solid #000; padding: 12px 8px; text-align: left; vertical-align: top; word-wrap: break-word; } th { background-color: #f8f8f8; font-weight: 600; text-align: center; line-height: 1.3; } td { min-height: 40px; background-color: #fff; } .signature-section { margin-top: 50px; text-align: right; line-height: 2.5; } .text-center { text-align: center; } .text-right { text-align: right; } .text-left { text-align: left; } .bold { font-weight: 600; } .underline { text-decoration: underline; } .flex-container { display: flex; justify-content: space-between; align-items: baseline; margin-bottom: 5px; line-height: 1.7; } .flex-item-left { flex-grow: 1; text-align: justify; margin-right: 10px; } .flex-item-right { flex-shrink: 0; text-align: right; white-space: nowrap; } @media print { body { margin: 0; padding: 1.5cm; font-size: 12px; } @page { margin: 1.5cm; size: A4; } } </style></head><body><div class="header-section"><div class="document-title">बीमा ऐन, २०७९</div><div class="text-right" style="margin-top: -10px;"> प्रमाणीकरण मिति<br> २०७९। ०६। २३ </div></div><div class="content-paragraph text-left"><span class="bold underline">संशोधन गर्ने ऐन</span></div><div class="list-item-number"><span class="bold">१.</span> सम्पत्ति शुद्धीकरण (मनी लाउण्डरिङ्ग) निवारण तथा<br> व्यावसायिक वातावरण प्रवर्द्धन सम्बन्धी केही ऐनलाई<br> संशोधन गर्ने ऐन, २०८० <span class="text-right" style="float:right; margin-left: 20px;">२०८०। १२। ३०</span></div><div class="document-subtitle" style="margin-top: 30px;"><span class="bold">संवत् २०७९ सालको ऐन नं. २७</span></div><div class="document-subtitle"><span class="bold">बीमा सम्बन्धी कानूनलाई संशोधन र एकीकरण गर्न बनेको ऐन</span></div><div class="content-paragraph"><span class="bold">प्रस्तावनाः</span> बीमा प्रणाली तथा बीमा व्यवसायलाई व्यवस्थित, नियमित, प्रतिस्पर्धी तथा विश्वसनीय बनाई त्यसको विकास गर्न,बीमाव्यवसायको स्वस्थ प्रतिस्पर्धाबाट सर्वसाधारणलाई गुणस्तरीय तथा भरपर्दो बीमा सेवा उपलब्ध गराउन एवं बीमा व्यवसायको प्रभावकारी रुपमा नियमन गरी बीमितको हक हित संरक्षण गर्नको लागि बीमा सम्बन्धी प्रचलित कानूनलाई संशोधन र एकीकरण गरी समयानुकूल बनाउन वाञ्छनीय भएकोले,<br> सङ्घीय संसद्ले यो ऐन बनाएको छ । </div><div class="document-subtitle" style="margin-top: 25px;"><span class="bold">परिच्छेद-१</span></div><div class="document-subtitle"><span class="bold">प्रारम्भिक</span></div><div class="list-item-number"><span class="bold">१.</span> संक्षिप्त नाम, विस्तार र प्रारम्भः (<span class="bold">१</span>) यस ऐनको नाम “बीमा ऐन, २०७९” रहेको छ। </div><div class="list-item-sub-number"> (<span class="bold">२</span>) यो ऐन नेपाल राज्यभर र बीमकले नेपाल बाहिर जहाँसुकै स्थापना गरेको शाखा कार्यालयको हकमा समेत लागू हुनेछ। </div><div class="list-item-sub-number"> (<span class="bold">३</span>) यो ऐन प्रमाणीकरण भएको मितिले एकतीसौं दिनदेखि प्रारम्भ हुनेछ। </div><div class="list-item-number"><span class="bold">२.</span> परिभाषाः विषय वा प्रसङ्गले अर्को अर्थ नलागेमा यस ऐनमा,- </div><div class="list-item-alpha"> (<span class="bold">क</span>) “अध्यक्ष” भन्नाले दफा ६ बमोजिमको सञ्चालक समितिको अध्यक्ष सम्झनु पर्छ । </div><!-- Page 2 Content --><div class="list-item-alpha"> (<span class="bold">ख</span>) “अन्य बीमा सेवा प्रदायक” भन्नाले बीमा सम्बन्धी कार्य गर्न प्राधिकरणबाट इजाजतप्राप्त बीमक वा बीमा मध्यस्थकर्ता बाहेकको अन्य व्यक्ति वा संस्था सम्झनु पर्छ । </div><div class="list-item-alpha"> (<span class="bold">ग</span>) “आधारभूत शेयरधनी” भन्नाले बीमकको चुक्ता पूँजीको एक प्रतिशत वा सोभन्दा बढी शेयर स्वामित्व भएको व्यक्ति, कम्पनी वा संस्था सम्झनु पर्छ र सो शब्दले एकाघरको परिवारको सदस्यले अलग अलग रुपमा एक प्रतिशत वा सोभन्दा बढी शेयरको स्वामित्व लिएको भए त्यस्तो एकाघरको परिवारलाई समेत जनाउँछ। </div><div class="list-item-alpha"> (<span class="bold">घ</span>) “इजाजतपत्र” भन्नाले यस ऐन बमोजिम बीमा व्यवसाय गर्न दिइएको इजाजतपत्र सम्झनु पर्छ र सो शब्दले बीमा मध्यस्थकर्ता तथा अन्य बीमा सेवा प्रदायकलाई तोकिए बमोजिमको काम गर्न दिइएको इजाजतपत्रलाई समेत जनाउँछ । </div><div class="list-item-alpha"> (<span class="bold">ङ</span>) “एकाघरको परिवार” भन्नाले सम्बन्धित व्यक्तिको पति वा पत्नी, छोरा, बुहारी, छोरी, धर्मपुत्र, धर्मपुत्री, बाबु, आमा, सौतेनी आमा र आफूले पालन पोषण गर्नु पर्ने वा आफूलाई पालन पोषण गर्ने अन्य व्यक्ति सम्झनु पर्छ। </div><div class="list-item-alpha"> (<span class="bold">च</span>) “कार्यकारी प्रमुख” भन्नाले दफा ५७ बमोजिम नियुक्त बीमकको प्रशासकीय, व्यवस्थापकीय वा व्यवसाय सञ्चालनको जिम्मेवारी भएको प्रमुख कार्यकारी अधिकृत सम्झनु पर्छ। </div><div class="list-item-alpha"> (<span class="bold">छ</span>) “खुद सम्पत्ति” भन्नाले बीमकको तत्काल कायम रहेको कुल जायजेथाबाट चुक्ता पूँजी तथा शेयरधनीको हक लाग्ने जुनसुकै नामाकरण गरिएको जगेडा, कोष वा सञ्चित मुनाफा वा बीमकको कुनै ख्याति भए सो बाहेकको अन्य सम्पूर्ण दायित्व रकम र सङ्कलित नोक्सानी भए सो समेत कट्टा गरी बाँकी रहेको रकम सम्झनु पर्छ । </div><div class="list-item-alpha"> (<span class="bold">ज</span>) “जीवन बीमा” भन्नाले कुनै व्यक्तिको जीवन सम्बन्धमा निजको उमेरको आधारमा एकमुष्ठ वा किस्ताबन्दीमा कुनै खास रकम बुझाएमा निज वा निजले अख्तियारी दिएको व्यक्तिले वा निजको मृत्यु भएको अवस्थामा बीमालेखमा उल्लेख भए बमोजिम निजले अख्तियारी दिएको व्यक्ति वा निजले इच्छाएको व्यक्ति वा निजको हकवालाले कुनै खास रकम पाउने गरी बीमकले बीमितसँग गरेको करार सम्झनु पर्छ। </div><!-- Page 3 Content --><div class="list-item-alpha"> (<span class="bold">झ</span>) "तेस्रो पक्ष सहजकर्ता" भन्नाले बीमक र बीमितबीच बीमा सञ्चालन गर्नका लागि माध्यमको रूपमा काम गर्ने इजाजपत्रप्राप्त बीमा मध्यस्थकर्ता सम्झनु पर्छ । </div><div class="list-item-alpha"> (<span class="bold">ञ</span>) “तोकिएको” वा “तोकिए बमोजिम” भन्नाले यो ऐन वा यस ऐन अन्तर्गत बनेको नियम वा विनियममा तोकिएको वा तोकिए बमोजिम सम्झनु पर्छ। </div><div class="list-item-alpha"> (<span class="bold">ट</span>) “नजिकको नातेदार” भन्नाले एकाघरको परिवार वा सासु, ससुरा, दाजु, भाई, दिदी, बहिनी, भाउजु, बुहारी, साला, साली, भिनाजु, काका, काकी, मामा, माइजु, नाति, नातिनी, नातिनी बुहारी, भान्जा, भान्जी, फुपु, फुपाजु, भतिजा, भतिजी, भदा, भदै तथा ति नाताहरूको श्रीमान, श्रीमती, छोरा बुहारी वा छोरी ज्वाईं समेतको नातेदार सम्झनु पर्छ। </div><div class="list-item-alpha"> (<span class="bold">ठ</span>) “निर्जीवन बीमा” भन्नाले जीवन बीमा तथा पुनर्बीमा बाहेकको बीमा सम्झनु पर्छ र सो शब्दले कुनै सम्पत्ति वा दायित्वको जोखिमका सम्बन्धमा बीमाशुल्क लिई बीमालेखमा उल्लेख भए बमोजिमको जोखिम स्वीकार गरे बापत कुनै खास रकम हर्जाना वा क्षतिपूर्ति प्रदान गर्न बीमकले बीमितसँग गरेको करार सम्झनु पर्छ। </div><div class="list-item-alpha"> (<span class="bold">ड</span>) “पुनर्बीमा” भन्नाले कुनै एक बीमकले आफूले धारण गर्ने जोखिमभन्दा बढी अंशको जोखिम पुनर्बीमकले वा अर्को बीमकले व्यहोर्ने गरी त्यस्तो बीमकसँग गरेको करार सम्झनु पर्छ। </div><div class="list-item-alpha"> (<span class="bold">ढ</span>) “प्रस्तावित बीमा कम्पनी” भन्नाले बीमा व्यवसाय गर्ने उद्देश्यले प्रचलित कानून बमोजिम संस्थापना गर्न प्रस्ताव गरिएको पब्लिक लिमिटेड कम्पनी सम्झनु पर्छ । </div><div class="list-item-alpha"> (<span class="bold">ण</span>) “प्राधिकरण” भन्नाले दफा ३ बमोजिमको नेपाल बीमा प्राधिकरण सम्झनु पर्छ । </div><div class="list-item-alpha"> (<span class="bold">त</span>) “बीमक” भन्नाले यस ऐन बमोजिम बीमा व्यवसाय गर्न इजाजतपत्रप्राप्त बीमा कम्पनी वा पुनर्बीमा कम्पनी सम्झनु पर्छ। </div><div class="list-item-alpha"> (<span class="bold">थ</span>) "बीमा अभिकर्ता" भन्नाले बीमकको कर्मचारी बाहेक बीमकको तर्फबाट कमिसनको आधारमा काम गर्ने इजाजतपत्रप्राप्त बीमा मध्यस्थकर्ता व्यक्ति वा संस्था सम्झनु पर्छ। </div><!-- Page 4 Content --><div class="list-item-alpha"> (<span class="bold">द</span>) “बीमा करार” भन्नाले निश्चित बीमाशुल्क भुक्तानी गरी बीमक र बीमितबीच सम्झौता बमोजिम जोखिम बहन गर्ने शर्तमा गरिने लिखित सम्झौता सम्झनु पर्छ । </div><div class="list-item-alpha"> (<span class="bold">ध</span>) "बीमा दलाल" भन्नाले बीमा व्यवसाय सम्बन्धमा बीमा दलालको रूपमा कार्य गर्नको लागि इजाजतपत्रप्राप्त बीमा मध्यस्थकर्ता व्यक्ति वा संस्था सम्झनु पर्छ । </div><div class="list-item-alpha"> (<span class="bold">न</span>) “बीमा पुल” भन्नाले कुनै खास प्रकृतिको बीमा वा जोखिमका सम्बन्धमा बीमकहरूले सामूहिक रूपमा जोखिम बहन गर्न, एकै स्थानमा बीमाशुल्क जम्मा गर्न, पुनर्बीमा व्यवस्था गर्न तथा दाबी भुक्तानी व्यवस्था गर्न स्थापित सामूहिक बीमा कोष सम्झनु पर्छ। </div><div class="list-item-alpha"> (<span class="bold">प</span>) “बीमा मध्यस्थकर्ता” भन्नाले प्राधिकरणबाट इजाजतपत्रप्राप्त बीमा अभिकर्ता, बीमा सर्भेयर, बीमा दलाल, तेस्रो पक्ष सहजकर्ता वा तोकिए बमोजिमका अन्य बीमा मध्यस्थकर्ता भन्ने सम्झनु पर्छ। </div><div class="list-item-alpha"> (<span class="bold">फ</span>) “बीमा व्यवसाय” भन्नाले जीवन बीमा व्यवसाय, निर्जीवन बीमा व्यवसाय वा पुनर्बीमा व्यवसाय सम्झनु पर्छ । </div><div class="list-item-alpha"> (<span class="bold">ब</span>) “बीमाङ्की” भन्नाले बीमकको सम्पत्ति तथा दायित्वको मूल्याङ्कन गर्नको लागि मान्यताप्राप्त संस्थाबाट बीमाङ्कीको उपाधि हासिल गरेको व्यक्ति सम्झनु पर्छ। </div><div class="list-item-alpha"> (<span class="bold">भ</span>) “बीमालेख” भन्नाले बीमकले कुनै पनि जोखिम स्वीकार गरी बीमितलाई जारी गरेको बीमाको लिखत सम्झनु पर्छ। </div><div class="list-item-alpha"> (<span class="bold">म</span>) "बीमा सर्भेयर" भन्नाले क्षतिग्रस्त सम्पत्ति तथा दायित्वको मूल्याङ्कन गर्ने इजाजतपत्रप्राप्त बीमा मध्यस्थकर्ता व्यक्ति वा संस्था सम्झनु पर्छ । </div><div class="list-item-alpha"> (<span class="bold">य</span>) “बीमाशुल्क” भन्नाले बीमा गर्दा प्रतिफलको रुपमा बीमितबाट एकमुष्ठ वा किस्ताबन्दी रुपमा बीमकले लिने रकम सम्झनु पर्छ । </div><div class="list-item-alpha"> (<span class="bold">र</span>) “बीमित” भन्नाले बीमा गर्ने व्यक्ति सम्झनु पर्छ र सो शब्दले बीमालेखबाट लाभ लिन पाउने अधिकार भएको व्यक्तिलाई समेत जनाउँछ । </div><div class="list-item-alpha"> (<span class="bold">ल</span>) “बोनस” भन्नाले मुनाफामा सरिक हुने जीवन बीमा अन्तर्गत बीमा रकमको आधारमा बीमितलाई प्रदान गरिने मुनाफाको हिस्सा वा रकम सम्झनु पर्छ। </div><div class="list-item-alpha"> (<span class="bold">व</span>) “मन्त्रालय” भन्नाले नेपाल सरकारको अर्थ मन्त्रालय सम्झनु पर्छ। </div><!-- Page 5 Content --><div class="list-item-alpha"> (<span class="bold">श</span>) “लघुबीमा” भन्नाले न्यून आय भएका, आर्थिक, सामाजिक तथा भौगोलिक रूपले पिछडिएका वर्गलाई लक्षित गरी परिच्छेद-८ बमोजिम गरिने लघुबीमा सम्झनु पर्छ । </div><div class="list-item-alpha"> (<span class="bold">ष</span>) “लेखापरीक्षक” भन्नाले लेखापरीक्षण गर्न प्रचलित कानून बमोजिम इजाजतपत्रप्राप्त लेखापरीक्षक सम्झनु पर्छ। </div><div class="list-item-alpha"> (<span class="bold">स</span>) "वित्तीय स्वार्थ" भन्नाले देहायका व्यक्ति, संस्था, फर्म, कम्पनी वा सङ्गठित संस्थाको बीमकमा संलग्नता रहने अवस्था सम्झनु पर्छः- </div><div class="list-item-sub-number"> (<span class="bold">१</span>) सञ्चालक वा आधारभूत शेयरधनी वा कार्यकारी प्रमुख वा निजको एकाघरको परिवारको सदस्य, </div><div class="list-item-sub-number"> (<span class="bold">२</span>) सञ्चालक मनोनीत गर्ने अधिकार पाएको एकल वा संयुक्त फर्म, कम्पनी वा सङ्गठित संस्था, </div><div class="list-item-sub-number"> (<span class="bold">३</span>) उपखण्ड (<span class="bold">२</span>) बमोजिमको फर्म, कम्पनी वा सङ्गठित संस्थाको सञ्चालक, कार्यकारी प्रमुख वा निजको एकाघरको परिवारको सदस्य, वा </div><div class="list-item-sub-number"> (<span class="bold">४</span>) उपखण्ड (<span class="bold">१</span>) वा (<span class="bold">२</span>) बमोजिमको व्यक्ति, फर्म, कम्पनी वा सङ्गठित संस्थाले कुनै अर्को एकल वा संयुक्त फर्म, कम्पनी वा सङ्गठित संस्थामा चुक्ता पूँजीको दश प्रतिशत वा सोभन्दा बढी शेयर लिएको रहेछ भने त्यस्तो शेयर लिएको फर्म, कम्पनी वा सङ्गठित संस्था। </div><div class="list-item-alpha"> (<span class="bold">ह</span>) “विदेशी बीमा कम्पनी” भन्नाले विदेशी मुलुकमा बीमा व्यवसाय गर्न इजाजत प्राप्त गरी नेपालभित्र बीमा व्यवसाय गर्न यस ऐन बमोजिम इजाजतपत्रप्राप्त बीमा कम्पनी सम्झनु पर्छ। </div><div class="list-item-alpha"> (<span class="bold">क्ष</span>) “व्यवस्थापक तह” भन्नाले कुनै सङ्गठित संस्थाको सञ्चालन तथा व्यवस्थापन सम्बन्धी निर्णय प्रक्रियामा संलग्न हुने व्यवस्थापक सम्झनु पर्छ र सो शब्दले अन्तिम जिम्मेवारी वा अधिकार प्रयोग गर्न पाउने गरी कुनै सङ्गठित संस्था वा सोको कुनै शाखा वा इकाईको प्रमुखको पदमा नियुक्त व्यवस्थापक वा प्रबन्धक पदनाम धारण गरेको व्यक्ति वा अधिकृत द्वितीय श्रेणी वा सोभन्दा माथिल्लो तहलाई समेत जनाउँछ। </div><div class="list-item-alpha"> (<span class="bold">त्र</span>) “सञ्चालक समिति” भन्नाले दफा ४७ बमोजिम गठन हुने बीमकको सञ्चालक समिति सम्झनु पर्छ। </div><!-- Page 6 Content --><div class="list-item-alpha"> (<span class="bold">ज्ञ</span>) “सदस्य” भन्नाले प्राधिकरणको सञ्चालक समितिको सदस्य सम्झनु पर्छ र सो शब्दले अध्यक्षलाई समेत जनाउँछ। </div><div class="list-item-alpha"> (<span class="bold">कक</span>) “समिति” भन्नाले दफा ६ बमोजिम गठन भएको प्राधिकरणको सञ्चालक समिति सम्झनु पर्छ । </div><div class="list-item-alpha"> (<span class="bold">कख</span>) "सामूहिक बीमा कोष" भन्नाले कुनै खास प्रकृतिको बीमा वा जोखिमका सम्बन्धमा बीमकहरूले सामूहिक रूपमा जोखिम बहन गर्न, एकै स्थानमा बीमाशुल्क जम्मा गर्न, पुनर्बीमा व्यवस्था गर्न तथा दाबी भुक्तानी व्यवस्था गर्न स्थापना गरेको सामूहिक बीमा कोष (बीमा पुल) सम्झनु पर्छ। </div><div class="list-item-alpha"> (<span class="bold">कग</span>) “स्थायी आवासीय अनुमति” भन्नाले विदेशी मुलुकले कुनै शर्त तोकी वा नतोकी सो मुलुकमा स्थायी रूपले बसोवास गर्न पाउने गरी नेपाली नागरिकलाई उपलब्ध गराएको डाइभर्सिटी इमिग्रेन्ट भिसा (डि.भि.), परमानेन्ट रेजिडेन्ट भिसा (पि.आर.) वा ग्रीन कार्ड सम्झनु पर्छ र सो शब्दले नेपाली नागरिकलाई विदेशमा स्थायी रूपमा बसोबास गर्न दिइएको जुनसुकै नामको स्थायी आवासीय अनुमतिलाई समेत जनाउँछ। </div><div class="document-subtitle" style="margin-top: 25px;"><span class="bold">परिच्छेद-२</span></div><div class="document-subtitle"><span class="bold">प्राधिकरणको स्थापना तथा काम, कर्तव्य र अधिकार</span></div><div class="list-item-number"><span class="bold">३.</span> प्राधिकरणको स्थापनाः (<span class="bold">१</span>) बीमा व्यवसायको नियमनकारी निकायको रुपमा नेपाल बीमा प्राधिकरणको स्थापना गरिएको छ। </div><div class="list-item-sub-number"> (<span class="bold">२</span>) प्राधिकरणको केन्द्रीय कार्यालय काठमाडौं उपत्यकामा रहनेछ र प्राधिकरणले आवश्यकता अनुसार नेपालभित्र वा बाहिर जुनसुकै ठाउँमा आफ्नो कार्यालय खोल्न सक्नेछ। </div><div class="list-item-number"><span class="bold">४.</span> प्राधिकरण स्वशासित र सङ्गठित संस्था हुनेः (<span class="bold">१</span>) प्राधिकरण अविच्छिन्न उत्तराधिकारवाला एक स्वशासित सङ्गठित संस्था हुनेछ र कानूनी व्यक्तित्व प्राप्त गर्नेछ। </div><div class="list-item-sub-number"> (<span class="bold">२</span>) प्राधिकरणले कानूनी व्यक्तिको हैसियतले प्रचलित कानून बमोजिम अधिकारको प्रयोग, कर्तव्यको पालना र दायित्व निर्वाह गर्नेछ । </div><div class="list-item-number"><span class="bold">५.</span> प्राधिकरणको काम, कर्तव्य र अधिकारः यस ऐनमा अन्यत्र उल्लिखित काम, कर्तव्य र अधिकारका अतिरिक्त प्राधिकरणको काम, कर्तव्य र अधिकार देहाय बमोजिम हुनेछः- </div><div class="list-item-alpha"> (<span class="bold">क</span>) बीमा सम्बन्धमा नेपाल सरकारको सल्लाहकारको रूपमा कार्य गर्ने, </div><div class="list-item-alpha"> (<span class="bold">ख</span>) राष्ट्रिय बीमा नीति तर्जुमा गरी नेपाल सरकार समक्ष सिफारिस गर्ने, </div><!-- Page 7 Content --><div class="list-item-alpha"> (<span class="bold">ग</span>) बीमा कम्पनीको स्थापना गर्न पूर्वस्वीकृति प्रदान गर्ने, इजाजतपत्र प्रदान गर्ने तथा खारेजी गर्ने, </div><div class="list-item-alpha"> (<span class="bold">घ</span>) बीमा व्यवसायको लागि आवश्यक विनियम, निर्देशिका, मार्गदर्शन तथा आदेश जारी गर्ने, </div><div class="list-item-alpha"> (<span class="bold">ङ</span>) बीमा मध्यस्थकर्तालाई इजाजतपत्र प्रदान गर्ने, नवीकरण तथा खारेजी गर्ने, </div><div class="list-item-alpha"> (<span class="bold">च</span>) बीमा व्यवसायसँग सम्बन्धित पूँजी तथा पूँजीकोष निर्धारण गर्ने, </div><div class="list-item-alpha"> (<span class="bold">छ</span>) बीमा व्यवसायलाई व्यवस्थित, नियमित, प्रतिस्पर्धी तथा विश्वसनीय बनाउन आवश्यक कार्यक्रम बनाई कार्यान्वयन गर्ने, </div><div class="list-item-alpha"> (<span class="bold">ज</span>) बीमा व्यवसायको विकास तथा विस्तारको लागि अध्ययन, अनुसन्धान, तालिम, अभिमुखीकरण तथा सचेतना सम्बन्धी कार्य गर्ने वा गराउने, </div><div class="list-item-alpha"> (<span class="bold">झ</span>) बीमा दायित्व निर्धारण सम्बन्धमा बीमक विरूद्ध बीमितले दिएको उजुरी उपर निर्णय गर्ने, </div><div class="list-item-alpha"> (<span class="bold">ञ</span>) बीमाका विभिन्न पक्षहरूको बीचको विवाद निरूपण गर्ने, </div><div class="list-item-alpha"> (<span class="bold">ट</span>) बीमा व्यवसायको जोखिम न्यूनीकरण गर्ने सम्बन्धमा आवश्यक कार्य गर्ने, </div><div class="list-item-alpha"> (<span class="bold">ठ</span>) बीमा व्यवसायको विकासको लागि दक्ष जनशक्ति उत्पादन गर्ने तथा बीमा शिक्षाको प्रवर्द्धनको सम्बन्धमा कार्यक्रम तर्जुमा गरी कार्यान्वयन गर्ने, </div><div class="list-item-alpha"> (<span class="bold">ड</span>) बीमाको पहुँच सबै जनतासम्म पुऱ्याउन बीमा व्यवसाय प्रवर्द्धन सम्बन्धी कार्यक्रम तर्जुमा गरी कार्यान्वयन गर्ने, </div><div class="list-item-alpha"> (<span class="bold">ढ</span>) बीमाको पहुँच न्यून आय भएका वर्गका जनतासम्म पुऱ्याउन लघुबीमा व्यवसायको प्रवर्द्धन गर्ने, </div><div class="list-item-alpha"> (<span class="bold">ण</span>) बीमा व्यवसायको नियमन, निरीक्षण, सुपरीवेक्षण तथा विकासका लागि अन्य सरकारी तथा गैरसरकारी निकायसँग समन्वय, सहकार्य गर्ने तथा सूचना आदान प्रदान गर्ने, </div><div class="list-item-alpha"> (<span class="bold">त</span>) विदेशी मुलुकका बीमा नियमनकारी निकायका साथै अन्तर्राष्ट्रिय सङ्घ संस्था, बीमा सम्बन्धी अध्ययन, अनुसन्धान तथा तालिम कार्यक्रम सञ्चालन गर्ने गराउने अन्य सङ्घ संस्थासँग सहकार्य गर्ने, </div><div class="list-item-alpha"> (<span class="bold">थ</span>) बीमा नियमन सम्बन्धी अन्तर्राष्ट्रिय सङ्घ संस्थामा नेपाल सरकार वा प्राधिकरणको तर्फबाट प्रतिनिधित्व गर्ने तथा त्यस्ता संस्थाको सदस्यता प्राप्त गर्ने, </div><!-- Page 8 Content --><div class="list-item-alpha"> (<span class="bold">द</span>) बीमित हित संरक्षण कोषको सञ्चालन तथा अन्य आवश्यक कार्य गर्ने तथा गराउने, </div><div class="list-item-alpha"> (<span class="bold">ध</span>) बीमा सम्बन्धमा प्रदेशसँग समन्वय गर्ने, </div><div class="list-item-alpha"> (<span class="bold">न</span>) बीमा सम्बन्धी नियामक निकायको हैसियतमा गर्नु पर्ने आवश्यक कार्य गर्ने । </div><div class="list-item-number"><span class="bold">६.</span> समितिको गठनः (<span class="bold">१</span>) प्राधिकरणमा देहाय बमोजिमको एक सञ्चालक समिति रहनेछः- </div><div class="flex-container list-item-alpha"><div class="flex-item-left">(<span class="bold">क</span>) नेपाल सरकारले नियुक्त गरेको व्यक्ति</div><div class="flex-item-right">- अध्यक्ष</div></div><div class="flex-container list-item-alpha"><div class="flex-item-left">(<span class="bold">ख</span>) सहसचिव, अर्थ मन्त्रालय</div><div class="flex-item-right">- सदस्य</div></div><div class="flex-container list-item-alpha"><div class="flex-item-left">(<span class="bold">ग</span>) सहसचिव, कानून, न्याय तथा संसदीय मामिला मन्त्रालय</div><div class="flex-item-right">-सदस्य</div></div><div class="flex-container list-item-alpha"><div class="flex-item-left">(<span class="bold">घ</span>) जीवन बीमा व्यवसायमा विशेष ज्ञान भएका व्यक्तिहरू मध्येबाट एक जना</div><div class="flex-item-right">-सदस्य</div></div><div class="flex-container list-item-alpha"><div class="flex-item-left">(<span class="bold">ङ</span>) निर्जीवन बीमा व्यवसायमा विशेष ज्ञान भएका व्यक्तिहरू मध्येबाट एक जना</div><div class="flex-item-right">-सदस्य</div></div><div class="list-item-sub-number"> (<span class="bold">२</span>) उपदफा (<span class="bold">१</span>) को खण्ड (<span class="bold">घ</span>) र (<span class="bold">ङ</span>) बमोजिमको सदस्य नियुक्त गर्दा कम्तीमा एकजना महिला रहने गरी गर्नु पर्नेछ। </div><div class="list-item-sub-number"> (<span class="bold">३</span>) प्राधिकरणले तोकेको अधिकृतस्तरको कर्मचारीले समितिको सचिवको रूपमा कार्य गर्नेछ। </div><div class="list-item-number"><span class="bold">७.</span> अध्यक्ष वा सदस्यको नियुक्तिः (<span class="bold">१</span>) समितिको अध्यक्षको नियुक्तिको लागि नेपाल सरकार समक्ष नाम सिफारिस गर्न राष्ट्रिय योजना आयोगको सम्बन्धित क्षेत्र हेर्ने सदस्यको संयोजकत्वमा मन्त्रालयका सचिव र बीमा क्षेत्रसँग सम्बन्धित विशेषज्ञ सदस्य रहेको एक समिति रहनेछ र सो समितिको सिफारिसमा यस दफा बमोजिम अध्यक्षको नियुक्ति हुनेछ । </div><div class="list-item-sub-number"> (<span class="bold">२</span>) उपदफा (<span class="bold">१</span>) बमोजिमको समितिले अध्यक्षको नियुक्तिको लागि सिफारिस गर्दा दफा ८ बमोजिम योग्यता पुगेका व्यक्तिहरु मध्येबाट तीनजना व्यक्तिको नाम नेपाल सरकार समक्ष सिफारिस गर्नेछ । </div><div class="list-item-sub-number"> (<span class="bold">३</span>) नेपाल सरकारले उपदफा (<span class="bold">२</span>) बमोजिम सिफारिस भएका व्यक्तिहरु मध्येबाट एकजनालाई अध्यक्षको पदमा नियुक्त गर्नेछ । </div><!-- Page 9 Content --><div class="list-item-sub-number"> (<span class="bold">४</span>) उपदफा (<span class="bold">३</span>) बमोजिम अध्यक्षको नियुक्ति सो पद रिक्त हुनुभन्दा एक महिना अगावै गर्नु पर्नेछ । </div><div class="list-item-sub-number"> (<span class="bold">५</span>) नेपाल सरकारले दफा ८ को उपदफा (<span class="bold">१</span>) बमोजिमको योग्यता पुगेका व्यक्तिहरू मध्येबाट दफा ६ को उपदफा (<span class="bold">१</span>) को खण्ड (<span class="bold">घ</span>) र (<span class="bold">ङ</span>) बमोजिमका सदस्यको नियुक्ति गर्नेछ । त्यसरी नियुक्त गर्दा कम्तीमा एक जना महिलाको प्रतिनिधित्व हुने गरी नियुक्ति गर्नु पर्नेछ। </div><div class="list-item-number"><span class="bold">८.</span> अध्यक्ष वा सदस्यको योग्यता र अयोग्यताः (<span class="bold">१</span>) समितिको अध्यक्ष वा सदस्यका लागि देहाय बमोजिम योग्यता पुगेको हुनु पर्नेछः- </div><div class="list-item-alpha"> (<span class="bold">क</span>) बीमा, मौद्रिक, बैंकिङ्ग, वित्तीय, वाणिज्यशास्त्र, व्यवस्थापन, जनप्रशासन, तथ्याङ्कशास्त्र, गणित, अर्थशास्त्र वा कानून विषयमा कम्तीमा स्नातकोत्तर वा सो सरहको उपाधि हासिल गरी सम्बन्धित क्षेत्रमा कम्तीमा पाँच वर्षको उच्च व्यवस्थापकीय कार्य अनुभव हासिल गरेको, </div><div class="list-item-alpha"> (<span class="bold">ख</span>) उच्च नैतिक चरित्र भएको, </div><div class="list-item-alpha"> (<span class="bold">ग</span>) उपदफा (<span class="bold">३</span>) बमोजिम अयोग्य नभएको । </div><div class="list-item-sub-number"> (<span class="bold">२</span>) उपदफा (<span class="bold">१</span>) मा जुनसुकै कुरा लेखिएको भए तापनि दफा ६ को उपदफा (<span class="bold">१</span>) को खण्ड (<span class="bold">ख</span>) र (<span class="bold">ग</span>) बमोजिमको सदस्यको हकमा उक्त योग्यता आवश्यक पर्ने छैन। </div><div class="list-item-sub-number"> (<span class="bold">३</span>) देहायका कुनै व्यक्ति अध्यक्ष वा सदस्यको पदमा नियुक्त हुन वा त्यस्तो पदमा बहाल रहन अयोग्य मानिनेछः </div><div class="list-item-alpha"> (<span class="bold">क</span>) गैर नेपाली नागरिक, </div><div class="list-item-alpha"> (<span class="bold">ख</span>) बीमकको कर्मचारी, सञ्चालक, परामर्शदाता वा बहालवाला कर्मचारी, </div><div class="list-item-alpha"> (<span class="bold">ग</span>) कुनै पनि बीमकमा आफू वा आफ्नो एकाघरको परिवारको कुनै सदस्य आधारभूत शेयरधनीको रुपमा रहेको वा वित्तीय स्वार्थ भएको वा कुनै बीमकको वित्तीय स्वार्थ भएको सङ्गठित संस्थाको आधारभूत शेयरधनी, </div><div class="list-item-alpha"> (<span class="bold">घ</span>) प्रचलित कानून बमोजिम दामासाहीमा परेको अवस्था रहेको, </div><div class="list-item-alpha"> (<span class="bold">ङ</span>) शारीरिक तथा मानसिक अस्वस्थताको कारणले समितिमा रही सेवा गर्न असमर्थ भएको, </div><div class="list-item-alpha"> (<span class="bold">च</span>) भ्रष्टाचार, बैंकिङ्ग वा बीमा सम्बन्धी कसुर, ठगी, मानव बेचबिखन, सम्पत्ति शुद्धीकरण, सङ्गठित अपराध वा नैतिक पतन देखिने अन्य कुनै फौजदारी कसुरमा अदालतबाट कसुरदार ठहर भएको, </div><!-- Page 10 Content --><div class="list-item-alpha"> (<span class="bold">छ</span>) प्रचलित कानून बमोजिम कालोसूचीमा परेकोमा फुकुवा भएको तीन बर्ष पूरा नभएको, </div><div class="list-item-alpha"> (<span class="bold">ज</span>) अदालत वा प्रचलित कानून बमोजिम स्थापना भएको नियमनकारी निकायबाट कुनै दण्ड सजाय पाएको, </div><div class="list-item-alpha"> (<span class="bold">झ</span>) विदेशी मुलुकको स्थायी आवासीय अनुमति लिएको, </div><div class="list-item-alpha"> (<span class="bold">ञ</span>) बीमकको सञ्चालक समितिको अध्यक्ष, सदस्य, कार्यकारी प्रमुख तथा उच्च व्यवस्थापकीय पदाधिकारीको पदबाट अलग भएको दुई वर्ष पूरा नभएको। </div><div class="list-item-number"><span class="bold">९.</span> अध्यक्ष र सदस्यको पदावधिः (<span class="bold">१</span>) अध्यक्ष र दफा ६ को उपदफा (<span class="bold">१</span>) को खण्ड (<span class="bold">घ</span>) र (<span class="bold">ङ</span>) बमोजिम नियुक्त सदस्यको पदावधि नियुक्त भएको मितिले चार वर्षको हुनेछ। </div><div class="list-item-sub-number"> (<span class="bold">२</span>) नेपाल सरकारले मनासिब देखेमा अध्यक्ष वा सदस्यलाई थप एक पदावधिका लागि पुनः नियुक्त गर्न सक्नेछ। </div><div class="list-item-number"><span class="bold">१०.</span> अध्यक्ष र सदस्यको सेवाका शर्तः (<span class="bold">१</span>) अध्यक्ष प्राधिकरणको पूरा समय काम गर्ने पदाधिकारी हुनेछ। </div><div class="list-item-sub-number"> (<span class="bold">२</span>) अध्यक्ष वा सदस्यको पारिश्रमिक, सुविधा तथा सेवाका अन्य शर्त सम्बन्धी व्यवस्था तोकिए बमोजिम हुनेछ । </div><div class="list-item-number"><span class="bold">११.</span> सपथ लिनु पर्नेः आफ्नो पदको काम सुरू गर्नुभन्दा अगाडि अध्यक्ष र दफा ६ को उपदफा (<span class="bold">१</span>) को खण्ड (<span class="bold">घ</span>) र (<span class="bold">ङ</span>) बमोजिम नियुक्त सदस्यले नेपाल सरकारको अर्थमन्त्री समक्ष अनुसूची बमोजिमको ढाँचामा पद तथा गोपनीयताको सपथ लिनु पर्नेछ। </div><div class="list-item-number"><span class="bold">१२.</span> अध्यक्ष वा सदस्यको पद रिक्त हुने अवस्थाः (<span class="bold">१</span>) देहायको कुनै अवस्थामा अध्यक्ष वा सदस्य आफ्नो पदमा बहाल रहने छैनः- </div><div class="list-item-alpha"> (<span class="bold">क</span>) निजले नेपाल सरकार समक्ष लिखित राजीनामा दिएमा, </div><div class="list-item-alpha"> (<span class="bold">ख</span>) निज दफा ८ को उपदफा (<span class="bold">३</span>) बमोजिम पदमा रहन अयोग्य भएमा, </div><div class="list-item-alpha"> (<span class="bold">ग</span>) खराब आचरण, कार्य क्षमताको अभाव भएको वा पदीय जिम्मेवारी पालना नगरेको आधारमा निजलाई उपदफा (<span class="bold">२</span>) बमोजिम नेपाल सरकारले पदमुक्त गरेमा । </div><div class="list-item-sub-number"> (<span class="bold">२</span>) उपदफा (<span class="bold">१</span>) को खण्ड (<span class="bold">ग</span>) मा उल्लिखित आधारमा नेपाल सरकारले अध्यक्ष वा सदस्यलाई पदमुक्त गर्नु परेमा देहाय बमोजिमको छानबिन समितिको सिफारिसमा पदमुक्त गर्न सक्नेछः- </div><div class="flex-container list-item-alpha"><div class="flex-item-left">(<span class="bold">क</span>) उच्च अदालतबाट अवकाश प्राप्त न्यायाधीश मध्येबाट</div><div class="flex-item-right">- अध्यक्ष</div></div><!-- Page 11 Content --><div class="list-item-alpha"> (<span class="bold">ख</span>) नेपाल सरकारले नियुक्त गरेको एकजना व्यक्ति </div><div class="flex-container list-item-alpha"><div class="flex-item-left">स्नातकोत्तर उपाधि हासिल गरेको र बीमा वा आर्थिक क्षेत्रमा कम्तीमा दश वर्ष अनुभव भएका व्यक्तिहरु मध्येबाट नेपाल सरकारले नियुक्त गरेका फरक फरक क्षेत्रका दुईजना व्यक्ति</div><div class="flex-item-right">-सदस्य</div></div><div class="list-item-sub-number"> (<span class="bold">३</span>) अध्यक्ष वा कुनै सदस्यको हकमा उपदफा (<span class="bold">२</span>) बमोजिम छानविन समिति गठन भएपछि छानबिनको अवधि समाप्त नभएसम्म त्यस्तो व्यक्ति स्वतः निलम्बन हुनेछ। </div><div class="list-item-sub-number"> (<span class="bold">४</span>) उपदफा (<span class="bold">२</span>) बमोजिम गठित समितिको कार्यकाल गठन भएको मितिले बढीमा तीन महिनाको हुनेछ। </div><div class="list-item-sub-number"> (<span class="bold">५</span>) कुनै कारणले उपदफा (<span class="bold">२</span>) बमोजिम गठित छानबिन समितिको अध्यक्ष वा सदस्यको पद रिक्त हुन गएमा त्यस्तो सदस्य जुन प्रक्रियाद्वारा नियुक्त भएको हो सोही प्रक्रिया बमोजिम बाँकी अवधिका लागि पूर्ति गरिनेछ । </div><div class="list-item-number"><span class="bold">१३.</span> अध्यक्षको काम, कर्तव्य र अधिकारः यस ऐनमा अन्यत्र उल्लेख भएका अतिरिक्त अध्यक्षको काम, कर्तव्य र अधिकार देहाय बमोजिम हुनेछः- </div><div class="list-item-alpha"> (<span class="bold">क</span>) प्राधिकरणको प्रमुख प्रशासकीय तथा प्रमुख कार्यकारी पदाधिकारीको रूपमा कार्य गर्ने, </div><div class="list-item-alpha"> (<span class="bold">ख</span>) प्राधिकरणको बीमा नीति तथा अन्य नीति, नियम, विनियम, निर्देशिका, कार्यविधि, आवधिक योजना तथा वार्षिक कार्यक्रम तर्जुमा गरी स्वीकृतिका लागि समिति समक्ष पेश गर्ने, </div><div class="list-item-alpha"> (<span class="bold">ग</span>) प्राधिकरणको बीमा नीति तथा अन्य नीति, विनियम, निर्देशिका, कार्यविधि, आवधिक योजना तथा वार्षिक कार्यक्रम कार्यान्वयन गर्ने वा गराउने, </div><div class="list-item-alpha"> (<span class="bold">घ</span>) प्राधिकरणको सञ्चालन तथा व्यवस्थापन गर्ने, </div><div class="list-item-alpha"> (<span class="bold">ङ</span>) प्राधिकरणले गर्नुपर्ने कार्यहरू व्यवस्थित र नियमित गर्ने, </div><div class="list-item-alpha"> (<span class="bold">च</span>) बीमक र बीमितबीचको विवादमा मध्यस्थता गर्ने, </div><div class="list-item-alpha"> (<span class="bold">छ</span>) बीमा व्यवसायको नियमन, निरीक्षण वा अनुगमन सम्बन्धी कार्य गर्ने वा गराउने, </div><div class="list-item-alpha"> (<span class="bold">ज</span>) बीमकको शाखा, उपशाखा तथा अन्य कार्यालय खोल्न स्वीकृति दिने वा बन्द गर्न आदेश दिने, </div><!-- Page 12 Content --><div class="list-item-alpha"> (<span class="bold">झ</span>) दफा १३४ को उपदफा (<span class="bold">१</span>) को खण्ड (<span class="bold">क</span>), (<span class="bold">ख</span>), (<span class="bold">ग</span>), (<span class="bold">घ</span>) र (<span class="bold">ङ</span>) र उपदफा (<span class="bold">२</span>) को खण्ड (<span class="bold">ख</span>) र (<span class="bold">ग</span>) बमोजिमको अधिकार प्रयोग गरी नियमन सम्बन्धी कारबाही गर्ने, </div><div class="list-item-alpha"> (<span class="bold">ञ</span>) आफूलाई प्राप्त अधिकार मातहतका कर्मचारीलाई प्रत्यायोजन गरी आवश्यक कार्य गर्ने वा गराउने, </div><div class="list-item-alpha"> (<span class="bold">ट</span>) अन्तर्राष्ट्रिय सङ्घ संस्थामा प्राधिकरणको तर्फबाट प्रतिनिधित्व गर्ने वा गराउने । </div><div class="list-item-number"><span class="bold">१४.</span> प्राधिकरणलाई जानकारी गराउनु पर्नेः अध्यक्ष र सदस्यले आफू नियुक्त भएको तीस दिनभित्र देहायका विषयमा प्राधिकरणलाई जानकारी गराउनु पर्नेछः- </div><div class="list-item-alpha"> (<span class="bold">क</span>) आफू संलग्न रहेको पेशा, रोजगारी वा व्यवसाय र कार्यालयको विवरण, </div><div class="list-item-alpha"> (<span class="bold">ख</span>) आफू वा आफ्नो एकाघरको परिवारको कुनै सदस्य कुनै बीमकको शेयरधनी भए वा नभएको, भएको भए लिएको शेयर संख्या, </div><div class="list-item-alpha"> (<span class="bold">ग</span>) आफू वा आफ्नो एकाघरको परिवारको कुनै सदस्य पछिल्लो तीन बर्षभित्र कुनै बीमकको सञ्चालक, पदाधिकारी, लेखापरीक्षक वा परामर्शदाता भए वा नभएको, </div><div class="list-item-alpha"> (<span class="bold">घ</span>) आफू वा आफ्नो एकाघरको परिवारको कुनै सदस्यले पछिल्लो तीन वर्षभित्र बीमा मध्यस्थकर्ताको रूपमा कार्य गरे वा नगरेको, </div><div class="list-item-alpha"> (<span class="bold">ङ</span>) आफ्नो वा आफ्नो एकाघरको परिवारको नाममा रहेको चल अचल सम्पत्तिको विवरण। </div><div class="list-item-number"><span class="bold">१५.</span> नियमनकारी अवसरको दुरुपयोग गर्न नहुनेः (<span class="bold">१</span>) समितिका अध्यक्ष, सदस्य, प्राधिकरणका कर्मचारी वा लेखापरीक्षकले आफ्नो पदीय हैसियतमा कार्य सम्पादन गर्दा निजको जानकारीमा आएको र सार्वजनिक भएको वा नभएको कानून बमोजिम गोप्य राख्नु पर्ने कुनै सूचना सम्बन्धित व्यक्ति बाहेक अन्य कुनै व्यक्तिलाई उपलब्ध गराउन वा सोको स्रोत खुलाउन हुँदैन । </div><div class="list-item-sub-number"> (<span class="bold">२</span>) उपदफा (<span class="bold">१</span>) बमोजिमका पदाधिकारीले पदीय हैसियतमा कार्य सम्पादन गर्दा आफ्नो जानकारीमा आएको कुनै गोप्य सूचना आफ्नो वा एकाघरको परिवारको कुनै सदस्यको लाभ, हित वा फाइदाको लागि प्रयोग गर्न वा गराउन हुँदैन। </div><div class="list-item-sub-number"> (<span class="bold">३</span>) समितिका अध्यक्ष, सदस्य, प्राधिकरणका कर्मचारी, लेखापरीक्षक, प्रतिनिधि वा प्राधिकरणसँग कुनै करार गरी काम गर्ने व्यक्ति, फर्म वा कम्पनीका कुनै पनि व्यक्तिले प्राधिकरणको तर्फबाट कुनै काम गर्दा प्राधिकरणको नियमनकारी अधिकारको प्रयोग गरी </div><!-- Page 13 Content --><div class="content-paragraph" style="margin-left: 4.2em;"> आफ्नो, आफ्नो एकाघरको परिवार वा अरु कसैलाई कुनै किसिमको लाभ, सुविधा, सहुलियत वा फाइदा लिन वा दिन हुँदैन। </div><div class="list-item-sub-number"> (<span class="bold">४</span>) यस दफाको प्रतिकूल हुने गरी कुनै काम गरेमा सम्बन्धित पदाधिकारीले प्रचलित कानून बमोजिम अख्तियारको दुरुपयोग गरेको मानिनेछ र सोको जानकारी सम्बन्धित निकायमा लेखी पठाउनु पर्नेछ । </div><div class="list-item-number"><span class="bold">१६.</span> समितिको बैठकः (<span class="bold">१</span>) समितिको बैठक महिनामा कम्तीमा एक पटकभन्दा कम नहुने गरी आवश्यकता अनुसार बस्नेछ । </div><div class="list-item-sub-number"> (<span class="bold">२</span>) समितिको बैठक अध्यक्षले तोकेको मिति, स्थान र समयमा बस्नेछ ।<br> तर समितिका कम्तीमा तीन जना सदस्यले समितिको बैठक बोलाउन लिखित अनुरोध गरेमा अध्यक्षले र निजको अनुपस्थितिमा वरिष्ठ सदस्यले सात दिनभित्र समितिको बैठक बोलाउनु पर्नेछ। </div><div class="list-item-sub-number"> (<span class="bold">३</span>) समितिको बैठक बस्नुभन्दा कम्तीमा चौबीस घण्टा अगाडि नै बैठकमा छलफल हुने विषय समितिको सचिवले सदस्यलाई उपलब्ध गराउनु पर्नेछ । </div><div class="list-item-sub-number"> (<span class="bold">४</span>) समितिको कुल सदस्य संख्याको पचास प्रतिशतभन्दा बढी सदस्य उपस्थित भएमा समितिको बैठकको लागि गणपूरक सङ्ख्या पुगेको मानिनेछ। </div><div class="list-item-sub-number"> (<span class="bold">५</span>) समितिको बैठकको अध्यक्षता अध्यक्षले र निजको अनुपस्थितिमा वरिष्ठ सदस्यले गर्नेछ । </div><div class="list-item-sub-number"> (<span class="bold">६</span>) समितिमा बहुमतको निर्णय मान्य हुनेछ र मत बराबर भएमा बैठकमा अध्यक्षता गर्ने व्यक्तिले निर्णायक मत दिनेछ। </div><div class="list-item-sub-number"> (<span class="bold">७</span>) समितिले आवश्यक ठानेमा बीमा सम्बन्धी वा सम्बन्धित विषयको अन्य कुनै विज्ञ वा पदाधिकारीलाई समितिको बैठकमा आमन्त्रण गर्न सक्नेछ । </div><div class="list-item-sub-number"> (<span class="bold">८</span>) समितिको निर्णय छुट्टै पुस्तिकामा अभिलेख गरिनेछ र त्यस्तो पुस्तिकामा बैठकको अध्यक्षता गर्ने व्यक्ति र उपस्थित सम्पूर्ण सदस्यले दस्तखत गर्नु पर्नेछ । </div><div class="list-item-sub-number"> (<span class="bold">९</span>) समितिको निर्णय समितिको सचिवले प्रमाणित गरी राख्नु पर्नेछ । </div><div class="list-item-sub-number"> (<span class="bold">१०</span>) समितिको बैठक सम्बन्धी अन्य कार्यविधि समितिले आफैले निर्धारण गरे बमोजिम हुनेछ। </div><div class="list-item-number"><span class="bold">१७.</span> स्वार्थ बाझिएमा निर्णय गर्नमा बन्देजः (<span class="bold">१</span>) अध्यक्ष, सदस्य वा निजको एकाघरको परिवारको कुनै सदस्यको वित्तीय स्वार्थ, निजी स्वार्थ वा व्यावसायीक स्वार्थ भएको कुनै पनि प्रस्ताव समितिको बैठकमा छलफल हुने भएमा त्यस्तो सदस्यले बैठक शुरु हुनुभन्दा अगावै सो कुराको जानकारी समितिलाई दिनु पर्नेछ । </div><!-- Page 14 Content --><div class="list-item-sub-number"> (<span class="bold">२</span>) उपदफा (<span class="bold">१</span>) बमोजिम कुनै सदस्य वा निजको एकाघरको परिवारको कुनै सदस्यको स्वार्थ भएको कुनै प्रस्तावका सम्बन्धमा समितिको बैठकमा छलफल हुँदा त्यस्तो सदस्यले सो सम्बन्धी बैठकमा भाग लिने छैन । </div><div class="list-item-sub-number"> (<span class="bold">३</span>) उपदफा (<span class="bold">१</span>) वा (<span class="bold">२</span>) प्रतिकूल हुनेगरी भएको निर्णय त्यस्तो सदस्यको हकमा लागू हुने छैन। </div><div class="list-item-number"><span class="bold">१८.</span> समिति तथा उपसमिति गठन गर्न सक्नेः (<span class="bold">१</span>) समितिले यस ऐन वा यस ऐन अन्तर्गत बनेको नियम बमोजिम आफूले सम्पादन गर्नु पर्ने कुनै काम कारबाहीमा सहयोग पुऱ्याउन आवश्यकता अनुसार अन्य समिति वा उपसमिति गठन गर्न सक्नेछ । </div><div class="list-item-sub-number"> (<span class="bold">२</span>) उपदफा (<span class="bold">१</span>) बमोजिम गठित समिति वा उपसमितिको काम, कर्तव्य, अधिकार, कार्यविधि तथा त्यस्तो समिति वा उपसमितिका सदस्यले पाउने सुविधा समितिले तोके बमोजिम हुनेछ। </div><div class="list-item-number"><span class="bold">१९.</span> कर्मचारी सम्बन्धी व्यवस्थाः (<span class="bold">१</span>) प्राधिकरणको काम सुचारु रुपले सञ्चालन गर्न प्राधिकरणले आवश्यक सङ्ख्यामा कर्मचारी नियुक्त गर्नेछ । </div><div class="list-item-sub-number"> (<span class="bold">२</span>) प्राधिकरणका कर्मचारीको नियुक्ति, पारिश्रमिक, सेवाको शर्त, सुविधा तथा अन्य व्यवस्था तोकिए बमोजिम हुनेछ। </div><div class="list-item-sub-number"> (<span class="bold">३</span>) यस दफा बमोजिम प्राधिकरणको कर्मचारी दरबन्दी र पारिश्रमिक तथा सुविधा थप गर्नु पर्दा मन्त्रालयको स्वीकृती लिनु पर्नेछ। </div><div class="document-subtitle" style="margin-top: 25px;"><span class="bold">परिच्छेद-३</span></div><div class="document-subtitle"><span class="bold">प्राधिकरणको कोष, लेखा तथा लेखापरीक्षण</span></div><div class="list-item-number"><span class="bold">२०.</span> प्राधिकरणको कोषः (<span class="bold">१</span>) प्राधिकरणको एउटा छुट्टै कोष हुनेछ । </div><div class="list-item-sub-number"> (<span class="bold">२</span>) उपदफा (<span class="bold">१</span>) बमोजिमको कोषमा देहायका रकम रहनेछन्ः- </div><div class="list-item-alpha"> (<span class="bold">क</span>) नेपाल सरकारबाट प्राप्त रकम, </div><div class="list-item-alpha"> (<span class="bold">ख</span>) बीमा कम्पनीको स्थापना, पूर्वस्वीकृति, इजाजतपत्र प्रदान गरे बापत प्राप्त रकम, </div><div class="list-item-alpha"> (<span class="bold">ग</span>) बीमा मध्यस्थकर्ताको इजाजतपत्र प्रदान वा इजाजतपत्र नवीकरण गरे बापत प्राप्त रकम, </div><div class="list-item-alpha"> (<span class="bold">घ</span>) बीमा व्यवसायको नियमन शुल्क बापत प्राप्त रकम, </div><div class="list-item-alpha"> (<span class="bold">ङ</span>) विदेशी सरकार, अन्तर्राष्ट्रिय सङ्घ, संस्थाबाट प्राप्त रकम, </div><div class="list-item-alpha"> (<span class="bold">च</span>) अन्य स्रोतबाट प्राप्त रकम । </div><!-- Page 15 Content --><div class="list-item-sub-number"> (<span class="bold">३</span>) उपदफा (<span class="bold">२</span>) को खण्ड (<span class="bold">ङ</span>) बमोजिमको रकम प्राप्त गर्नु अघि मन्त्रालयको स्वीकृति लिनु पर्नेछ । </div><div class="list-item-sub-number"> (<span class="bold">४</span>) उपदफा (<span class="bold">२</span>) बमोजिम प्राप्त हुने सम्पूर्ण रकम प्रचलित कानून बमोजिम इजाजतपत्रप्राप्त बैंक तथा वित्तीय संस्थामा खाता खोली जम्मा गरिनेछ । </div><div class="list-item-sub-number"> (<span class="bold">५</span>) प्राधिकरणको तर्फबाट गरिने सम्पूर्ण खर्चहरु उपदफा (<span class="bold">१</span>) बमोजिमको कोषमा जम्मा भएको रकमबाट व्यहोरिनेछ । </div><div class="list-item-sub-number"> (<span class="bold">६</span>) यस दफा बमोजिमको कोषमा जम्मा भएको रकममध्ये प्राधिकरणको कार्य सञ्चालन, व्यवस्थापन तथा बीमा विकासका लागि वार्षिक रूपमा छुट्याएको रकमको अतिरिक्त पचास प्रतिशतले हुन आउने रकम बाहेक अन्य रकम वार्षिक रूपमा सङ्घीय सञ्चित कोषमा दाखिल गरिनेछ । </div><div class="list-item-sub-number"> (<span class="bold">७</span>) उपदफा (<span class="bold">१</span>) बमोजिमको कोष सञ्चालन सम्बन्धी अन्य व्यवस्था तोकिए बमोजिम हुनेछ। </div><div class="list-item-number"><span class="bold">२१.</span> आय व्ययको लेखाः (<span class="bold">१</span>) प्राधिकरणले आफ्नो वित्तीय अवस्था स्पष्ट देखिने गरी प्रचलित नेपाल लेखामान बमोजिम आफ्नो हिसाब किताब, लेखा तथा वित्तीय विवरण दुरुस्त राखु पर्नेछ । </div><div class="list-item-sub-number"> (<span class="bold">२</span>) प्राधिकरणले आफ्नो काम कारबाहीमा तोकिए बमोजिम आन्तरिक नियन्त्रण प्रणाली कायम गर्नु पर्नेछ। </div><div class="list-item-number"><span class="bold">२२.</span> लेखापरीक्षणः (<span class="bold">१</span>) प्राधिकरणको लेखापरीक्षण महालेखापरीक्षकबाट हुनेछ। </div><div class="list-item-sub-number"> (<span class="bold">२</span>) प्राधिकरणले आफ्नो आन्तरिक लेखापरीक्षण नियमित रुपमा गराउनु पर्नेछ । </div><div class="list-item-number"><span class="bold">२३.</span> लेखापरीक्षण समितिः (<span class="bold">१</span>) समितिले आफूप्रति उत्तरदायी हुने गरी देहाय बमोजिमको एक लेखापरीक्षण समिति गठन गर्नेछः- </div><div class="flex-container list-item-alpha"><div class="flex-item-left">(<span class="bold">क</span>) समितिले तोकेको एक जना सञ्चालक</div><div class="flex-item-right">- संयोजक</div></div><div class="flex-container list-item-alpha"><div class="flex-item-left">(<span class="bold">ख</span>) समितिले तोकेको सम्बन्धित विषयको विज्ञ एक जना</div><div class="flex-item-right">- सदस्य ।</div></div><div class="list-item-sub-number"> (<span class="bold">२</span>) प्राधिकरणको आन्तरिक लेखापरीक्षण हेर्ने विभागीय प्रमुखले लेखापरीक्षण समितिको सचिवको रुपमा कार्य गर्नेछ । </div><div class="list-item-sub-number"> (<span class="bold">३</span>) उपदफा (<span class="bold">१</span>) बमोजिमको लेखापरीक्षण समितिको काम, कर्तव्य र अधिकार सम्बन्धी व्यवस्था तोकिए बमोजिम हुनेछ। </div><!-- Page 16 Content --><div class="document-subtitle" style="margin-top: 25px;"><span class="bold">परिच्छेद-४</span></div><div class="document-subtitle"><span class="bold">इजाजतपत्र</span></div><div class="list-item-number"><span class="bold">२४.</span> इजाजतपत्र नलिई बीमा व्यवसाय गर्न वा गराउन नहुनेः (<span class="bold">१</span>) यस ऐन बमोजिम इजाजतपत्र नलिई कसैले पनि बीमा, पुनर्बीमा, बीमा कोष जस्ता जुनसुकै शब्द प्रयोग गरी वा नगरी प्रत्यक्ष वा अप्रत्यक्ष रुपमा बीमा व्यवसाय सम्बन्धी कुनै पनि कारोबार, व्यवसाय, उद्योग वा व्यापार गर्न वा गराउन हुँदैन। </div><div class="list-item-sub-number"> (<span class="bold">२</span>) उपदफा (<span class="bold">१</span>) विपरीत हुने गरी कसैले पनि बीमा व्यवसाय सम्बन्धी कारोबार, व्यवसाय, व्यापार वा उद्योग गर्ने वा अन्य कुनै प्रयोजनका लागि आफ्नो कम्पनी, फर्म वा संस्थाको नाममा बीमा, पुनर्बीमा, बीमाकोष जस्ता शब्दहरू प्रयोग गर्नु हुँदैन । </div><div class="list-item-sub-number"> (<span class="bold">३</span>) कसैले पनि यस ऐन बमोजिम इजाजतपत्रप्राप्त बीमक बाहेक अन्य कुनै कम्पनी, फर्म वा संस्थासँग बीमा सम्बन्धी कारोबार वा बीमा व्यवसाय गर्न वा गराउन हुँदैन । </div><div class="list-item-number"><span class="bold">२५.</span> बीमा कम्पनीको संस्थापनाः (<span class="bold">१</span>) यस ऐन बमोजिम बीमा व्यवसाय सञ्चालन गर्न चाहने व्यक्तिले प्रचलित कानून बमोजिम पब्लिक लिमिटेड कम्पनीको रुपमा दर्ता गराई बीमा कम्पनीको संस्थापना गर्नु पर्नेछ। </div><div class="list-item-sub-number"> (<span class="bold">२</span>) उपदफा (<span class="bold">१</span>) मा जुनसुकै कुरा लेखिएको भए तापनि यो ऐन प्रारम्भ हुनुअघि नै स्थापना भई बीमा व्यवसाय गर्न इजाजत प्राप्त गरिसकेको बीमा कम्पनीले सोही प्रयोजनको लागि पुनः कम्पनी स्थापना गर्नु पर्ने छैन। </div><div class="list-item-sub-number"> (<span class="bold">३</span>) एकजना व्यक्ति वा निजको एकाघरको परिवार वा निजको एकाघरको परिवारको सदस्य आधारभूत शेयरधनी रहेको कुनै कम्पनी वा सङ्गठित संस्थाले यस दफा बमोजिम स्थापना हुने बीमा कम्पनीको चुक्ता पूँजीको पन्ध्र प्रतिशतभन्दा बढी हुने गरी शेयर लगानी गर्न सक्ने छैन ।<br> तर नेपाल सरकार, प्रदेश सरकार वा विदेशी लगानीकर्ताले लिएको शेयरको सम्बन्धमा यो व्यवस्था लागू हुने छैन। </div><div class="list-item-sub-number"> (<span class="bold">४</span>) यो ऐन प्रारम्भ हुँदाका बखत उपदफा (<span class="bold">३</span>) मा उल्लिखित सीमाभन्दा बढी शेयर स्वामित्व भएको व्यक्ति वा संस्थाले ऐन प्रारम्भ भएको मितिले दुई वर्षभित्र सोही उपदफा बमोजिमको शेयर लगानी सीमा कायम गर्नु पर्नेछ। </div><!-- Page 17 Content --><div class="list-item-sub-number"> (<span class="bold">५</span>) उपदफा (<span class="bold">३</span>) बमोजिम कुनै एक बीमा कम्पनीको शेयरमा लगानी गर्ने व्यक्ति वा निजको एकाघरको परिवार, फर्म, कम्पनी वा संस्थाले समान किसिमको बीमा व्यवसाय गर्ने अर्को कुनै बीमा कम्पनीमा लगानी गर्दा त्यस्तो बीमा कम्पनीको चुक्ता पूँजीको एक प्रतिशत वा सोभन्दा बढी हुने गरी शेयरमा लगानी गर्न वा कुनै व्यहोराले त्यस्तो कम्पनीको शेयर स्वामित्व प्राप्त गर्न सक्ने छैन। </div><div class="list-item-number"><span class="bold">२६.</span> पूर्वस्वीकृति लिनु पर्नेः (<span class="bold">१</span>) बीमा व्यवसाय सञ्चालनको लागि दफा २५ बमोजिम कम्पनी संस्थापना गर्न चाहने व्यक्तिले तोकिए बमोजिमको शुल्क सहित देहायका कागजात संलग्न गरी पूर्वस्वीकृतिका लागि प्राधिकरण समक्ष निवेदन दिनु पर्नेछः- </div><div class="list-item-alpha"> (<span class="bold">क</span>) प्रस्तावित बीमा कम्पनीको प्रबन्धपत्र तथा नियमावली, </div><div class="list-item-alpha"> (<span class="bold">ख</span>) बीमा व्यवसायको सम्भाव्यता अध्ययन प्रतिवेदन तथा पूर्वाधार सम्बन्धी विवरण, </div><div class="list-item-alpha"> (<span class="bold">ग</span>) प्राधिकरणले तोकेको ढाँचामा संस्थापकहरुको व्यक्तिगत विवरण, </div><div class="list-item-alpha"> (<span class="bold">घ</span>) प्रस्तावित बीमा कम्पनी संस्थापना गर्नु अघि संस्थापकहरु बीच कुनै सम्झौता भएको भए त्यस्तो सम्झौताको प्रमाणित प्रतिलिपि र सोको सारांश, </div><div class="list-item-alpha"> (<span class="bold">ङ</span>) पूर्वस्वीकृतिको लागि निवेदन दिनुभन्दा तत्काल अघि संस्थापकले अघिल्लो आर्थिक वर्षसम्मको कर चुक्ता गरेको प्रमाण, </div><div class="list-item-alpha"> (<span class="bold">च</span>) कुनै सङ्गठित संस्थाले निवेदन दिएको भए देहायको विवरणः- </div><div class="list-item-sub-number"> (<span class="bold">१</span>) बीमा कम्पनी संस्थापनाको सम्बन्धमा सञ्चालक समितिको निर्णय, </div><div class="list-item-sub-number"> (<span class="bold">२</span>) सम्बन्धित कम्पनीको प्रबन्धपत्र तथा नियमावली, </div><div class="list-item-sub-number"> (<span class="bold">३</span>) लगानी गर्न सक्षम रहेको पुष्टी हुने तोकिए बमोजिमका कागजात, </div><div class="list-item-sub-number"> (<span class="bold">४</span>) प्रचलित कानून बमोजिम नियमन हुने व्यवसाय वा कारोबार सञ्चालन गर्ने संस्था भएमा त्यस्तो संस्थाको नियमनकारी निकायबाट बीमा व्यवसायमा लगानी गर्न दिएको अनुमति । </div><div class="list-item-alpha"> (<span class="bold">छ</span>) प्राधिकरणले निर्धारण गरेका अन्य विवरण तथा कागजात । </div><div class="list-item-sub-number"> (<span class="bold">२</span>) कुनै विदेशी बीमा कम्पनीले प्राधिकरणको पूर्वस्वीकृति लिई नेपालको कुनै सङ्गठित संस्था वा नेपाली नागरिकसँग संयुक्त लगानीमा बीमा कम्पनी संस्थापना गर्न वा नेपालमा शाखा कार्यालय खोल्न सक्नेछ। </div><div class="list-item-sub-number"> (<span class="bold">३</span>) उपदफा (<span class="bold">२</span>) बमोजिम कुनै विदेशी बीमा कम्पनीले नेपालमा संयुक्त लगानीमा बीमा कम्पनी संस्थापना गर्न वा शाखा कार्यालय खोल्न चाहेमा पूर्वस्वीकृतिको लागि तोकिए बमोजिमको शुल्क सहित प्राधिकरण समक्ष निवेदन दिनु पर्नेछ । </div><!-- Page 18 Content --><div class="list-item-sub-number"> (<span class="bold">४</span>) उपदफा (<span class="bold">३</span>) बमोजिम निवेदन दिँदा निवेदकले उपदफा (<span class="bold">१</span>) मा उल्लिखित विवरणका अतिरिक्त देहायका विवरण कागजात समेत संलग्न गर्नु पर्नेछः- </div><div class="list-item-alpha"> (<span class="bold">क</span>) सम्बन्धित मुलुकमा बीमा व्यवसाय गर्न पाएको इजाजतपत्रको प्रतिलिपि, </div><div class="list-item-alpha"> (<span class="bold">ख</span>) सम्बन्धित मुलुकमा बीमा व्यवसाय गर्न पाएको इजाजतपत्र अद्यावधिक नवीकरण गरेको प्रमाण, </div><div class="list-item-alpha"> (<span class="bold">ग</span>) सम्बन्धित मुलुकको नियमनकारी निकायबाट नेपालमा शाखा कार्यालय खोल्न स्वीकृति प्रदान गरेको प्रमाण, </div><div class="list-item-alpha"> (<span class="bold">घ</span>) नेपालमा संयुक्त लगानीमा बीमा कम्पनी संस्थापना गर्न वा शाखा कार्यालय खोल्ने सम्बन्धमा सम्बन्धित बीमा कम्पनीका सञ्चालक समितिको निर्णय, </div><div class="list-item-alpha"> (<span class="bold">ङ</span>) वित्तीय सक्षमता देखिने गरी त्यस्तो कम्पनीको पछिल्लो पाँच आर्थिक वर्षको लेखापरीक्षण प्रतिवेदन, </div><div class="list-item-alpha"> (<span class="bold">च</span>) विदेशी संस्थाको सञ्चालकको नामावली र शेयर स्वामित्वको अनुपात तथा वित्तीय स्वार्थ रहेको संस्थाको विवरण, </div><div class="list-item-alpha"> (<span class="bold">छ</span>) प्राधिकरणले निर्धारण गरेका अन्य विवरण तथा कागजात । </div><div class="list-item-sub-number"> (<span class="bold">५</span>) उपदफा (<span class="bold">१</span>) वा (<span class="bold">३</span>) बमोजिम प्राप्त निवेदन जाँचबुझ गर्दा त्यस्तो बीमा कम्पनी वा विदेशी बीमा कम्पनीको नेपालमा संयुक्त लगानीमा बीमा कम्पनी संस्थापना गर्न वा शाखा कार्यालय खोल्न पूर्वस्वीकृति दिन उपयुक्त देखिएमा प्राधिकरणले निवेदन परेको साठी दिनभित्र निवेदकलाई तोकिएको ढाँचामा पूर्वस्वीकृति दिनु पर्नेछ । </div><div class="list-item-sub-number"> (<span class="bold">६</span>) बीमकले आफ्नो कम्पनीको प्रबन्धपत्र वा नियमावलीमा संशोधन गर्नु परेमा प्राधिकरणको पूर्वस्वीकृति लिनु पर्नेछ । </div><div class="list-item-number"><span class="bold">२७.</span> पूर्वस्वीकृति दिन इन्कार गर्न सक्नेः (<span class="bold">१</span>) दफा २६ मा जुनसुकै कुरा लेखिएको भए तापनि देहायको कुनै अवस्थामा प्राधिकरणले बीमा कम्पनी स्थापना गर्न वा विदेशी बीमा कम्पनीको शाखा कार्यालय खोल्न पूर्वस्वीकृति दिन इन्कार गर्न सक्नेछः- </div><div class="list-item-alpha"> (<span class="bold">क</span>) प्रस्तावित बीमा कम्पनीको नाम पहिले नै दर्ता भइसकेको कुनै बीमकको नामसँग मिल्ने भएमा, </div><div class="list-item-alpha"> (<span class="bold">ख</span>) प्रस्तावित बीमा कम्पनीको नाम वा त्यसले गर्ने बीमा व्यवसाय सार्वजनिक हित, सदाचार, शिष्टाचार, धर्म, जातजाति वा सम्प्रदाय वा सार्वजनिक व्यवस्थाका दृष्टिकोणले अनुपयुक्त वा अवाञ्छनीय हुने देखिएमा, </div><div class="list-item-alpha"> (<span class="bold">ग</span>) निवेदकले पेश गरेको सम्भाव्यता अध्ययन प्रतिवेदन, विवरण कागजात र अन्य पूर्वाधारलाई अध्ययन गर्दा बीमा व्यवसायको बजार सीमित भई थप </div><!-- Page 19 Content --><div class="content-paragraph" style="margin-left: 1.2em;"> बीमा कम्पनीलाई इजाजत पत्र दिँदा बीमा व्यवसाय स्वस्थ र प्रतिस्पर्धात्मक रुपले सञ्चालन हुन सक्ने कुरामा विश्वास गर्न नसकिने भएमा, </div><div class="list-item-alpha"> (<span class="bold">घ</span>) प्रस्तावित बीमा कम्पनीको उद्देश्य प्रचलित कानून विपरीत हुने वा भएको देखिएमा, </div><div class="list-item-alpha"> (<span class="bold">ङ</span>) दफा २६ बमोजिम प्राधिकरणले तोकेका कागजात तथा विवरण पेश नगरेमा, </div><div class="list-item-alpha"> (<span class="bold">च</span>) प्रत्येक संस्थापकले प्रस्तावित बीमा कम्पनीको कम्तीमा दश हजार कित्ता शेयर लिन मञ्जुर नगरेमा वा आफूले लिने शेयर सङ्ख्या स्पष्ट रुपमा नखुलाएमा, </div><div class="list-item-alpha"> (<span class="bold">छ</span>) प्रस्तावित बीमा कम्पनीले दफा ३६ बमोजिमको चूक्ता पूँजी कायम गर्ने प्रस्ताव गरेको नदेखिएमा, </div><div class="list-item-alpha"> (<span class="bold">ज</span>) प्रस्तावित बीमा कम्पनीको कुनै संस्थापकलाई बीमा सम्बन्धी कसुर, बैंकिङ्ग कसुर, ठगी, जालसाजी, किर्ते, सम्पत्ति शुद्धीकरण, भ्रष्टाचार, मानव बेचबिखन, अपहरण वा शरीर बन्धक जस्ता नैतिकपतन देखिने अन्य कसुरमा अदालतबाट सजाय भएको भए त्यस्तो सजाय भुक्तान गरेको पाँच वर्ष पूरा नभएमा, </div><div class="list-item-alpha"> (<span class="bold">झ</span>) प्रस्तावित बीमा कम्पनीले बीमा व्यवसायका अतिरिक्त अन्य व्यवसाय समेत गर्ने उद्देश्य राखेको देखिएमा, </div><div class="list-item-alpha"> (<span class="bold">ञ</span>) दफा ३१ बमोजिम पूर्वस्वीकृति दिन रोक लगाएको अवस्थामा, </div><div class="list-item-alpha"> (<span class="bold">ट</span>) प्रस्तावित बीमा कम्पनीको कुनै संस्थापक वा निजको एकाघरको परिवारको कुनै सदस्य प्रचलित कानून बमोजिम कालोसूचीमा परी फुकुवा भएको तीन वर्ष पूरा नभएमा, </div><div class="list-item-alpha"> (<span class="bold">ठ</span>) प्रस्तावित बीमा कम्पनीको संस्थापकहरुले तत्काल चुक्ता गर्न कबुल गरेको पूँजीको पन्ध्र प्रतिशत वा सोभन्दा बढी शेयर एउटै व्यक्ति, एकाघरको परिवार, संस्था वा समूहको स्वामित्वमा रहने भएमा,<br> तर नेपाल सरकार, प्रदेश सरकार वा विदेशी लगानीकर्ताले लिने शेयरको सम्बन्धमा यो व्यवस्था लागू हुने छैन। </div><div class="list-item-alpha"> (<span class="bold">ड</span>) एकै किसिमको बीमा व्यवसाय गर्ने कुनै बीमकमा आफ्नो वा आफ्नो एकाघर परिवारको आधारभूत शेयर भएमा । </div><!-- Page 20 Content --><div class="list-item-sub-number"> (<span class="bold">२</span>) उपदफा (<span class="bold">१</span>) मा जुनसुकै कुरा लेखिएको भए तापनि पुनर्बीमा व्यवसाय बाहेक एकभन्दा बढी किसिमको बीमा व्यवसाय गर्ने गरी कुनै कम्पनी संस्थापना गर्न प्राधिकरणले पूर्वस्वीकृति दिने छैन। </div><div class="list-item-sub-number"> (<span class="bold">३</span>) यस दफा बमोजिम प्राधिकरणले बीमा कम्पनी संस्थापना गर्न पूर्वस्वीकृति दिन इन्कार गरेमा निवेदन परेको साठी दिनभित्र सोको कारण सहितको लिखित जानकारी निवेदकलाई दिनु पर्नेछ । </div><div class="list-item-number"><span class="bold">२८.</span> निवेदन दिनु पर्नेः (<span class="bold">१</span>) दफा २६ बमोजिम पूर्वस्वीकृति लिई प्रचलित कानून बमोजिम संस्थापना भएको कम्पनीले बीमा व्यवसाय गर्न चाहेमा देहायका विवरण तथा कागजात संलग्न गरी प्राधिकरण समक्ष निवेदन दिनु पर्नेछः- </div><div class="list-item-alpha"> (<span class="bold">क</span>) बीमा कम्पनी संस्थापना गर्न प्राधिकरणले दिएको पूर्वस्वीकृति, </div><div class="list-item-alpha"> (<span class="bold">ख</span>) बीमा कम्पनी स्थापना भएको प्रमाणपत्रको प्रतिलिपि, </div><div class="list-item-alpha"> (<span class="bold">ग</span>) बीमा कम्पनीको प्रबन्धपत्र र नियमावलीको प्रतिलिपि, </div><div class="list-item-alpha"> (<span class="bold">घ</span>) बीमा कम्पनीको संस्थापक कुनै कम्पनी वा सङ्गठित संस्था भए त्यस्तो कम्पनी वा सङ्गठित संस्थाले पछिल्लो तीन आर्थिक वर्षमा कर चुक्ता गरेको र वार्षिक वित्तीय विवरण सहितको लेखापरीक्षण प्रतिवेदन, </div><div class="list-item-alpha"> (<span class="bold">ङ</span>) खण्ड (<span class="bold">घ</span>) बमोजिमको संस्थापक कम्पनी वा सङ्गठित संस्थाका आधारभूत शेयरधनीको नाम र निजका एकाघरको परिवारको विवरण, </div><div class="list-item-alpha"> (<span class="bold">च</span>) बीमकले गर्न चाहेको बीमा व्यवसायको किसिम, </div><div class="list-item-alpha"> (<span class="bold">छ</span>) बीमकले गर्न चाहेको बीमा व्यवसायको प्रकार (पोर्टफोलियो), </div><div class="list-item-alpha"> (<span class="bold">ज</span>) बीमा व्यवसाय सञ्चालन गर्न आवश्यक पूर्वाधारको विवरण वा भवन भाडामा लिएको भए सो सम्बन्धी सम्झौताको प्रतिलिपि, </div><div class="list-item-alpha"> (<span class="bold">झ</span>) कार्यकारी प्रमुख तथा अन्य व्यवस्थापक तहका पदाधिकारीको व्यक्तिगत विवरण, </div><div class="list-item-alpha"> (<span class="bold">ञ</span>) बीमा जोखिम धारण सम्बन्धी व्यवस्था, </div><div class="list-item-alpha"> (<span class="bold">ट</span>) लगानी नीति, जोखिमाङ्कन, दाबी, पुनर्बीमा, सूचना प्रविधि सम्बन्धी विवरण, </div><div class="list-item-alpha"> (<span class="bold">ठ</span>) प्रस्तावित बीमालेख वा पुर्नबीमा कम्पनीको हकमा प्रस्तावित पुनर्बीमा करारको मसौदा, </div><div class="list-item-alpha"> (<span class="bold">ड</span>) संस्थापकले लिन कबुल गरेको शेयरको रकम चुक्ता भएको प्रमाणित हुने कागजात, </div><div class="list-item-alpha"> (<span class="bold">ढ</span>) कम्पनीको सङ्गठनात्मक संरचना सम्बन्धी विवरण, </div><!-- Page 21 Content --><div class="list-item-alpha"> (<span class="bold">ण</span>) कम्पनीका कर्मचारीको पारिश्रमिक, सेवाका शर्त र सुविधा सम्बन्धी विनियमावली, </div><div class="list-item-alpha"> (<span class="bold">त</span>) कम्पनीको आर्थिक प्रशासन तथा खरिद सम्बन्धी विनियमावली, </div><div class="list-item-alpha"> (<span class="bold">थ</span>) प्राधिकरणले निर्धारण गरेका अन्य विवरण तथा कागजात। </div><div class="list-item-sub-number"> (<span class="bold">२</span>) कुनै विदेशी बीमा कम्पनीको शाखा कार्यालयले बीमा व्यवसाय सञ्चालन गर्नको लागि निवेदन दिँदा उपदफा (<span class="bold">१</span>) मा उल्लिखित विवरणको अतिरिक्त देहाय बमोजिमका विवरण समेत संलग्न गर्नु पर्नेछः- </div><div class="list-item-alpha"> (<span class="bold">क</span>) त्यस्तो विदेशी बीमा कम्पनीलाई सम्बन्धित मुलुकको नियमन गर्ने निकायले नेपालमा बीमा व्यवसाय गर्न दिएको इजाजतपत्र, </div><div class="list-item-alpha"> (<span class="bold">ख</span>) त्यस्तो विदेशी बीमा कम्पनीको शाखा कार्यालय नेपालमा दर्ता भएको निस्सा, </div><div class="list-item-alpha"> (<span class="bold">ग</span>) त्यस्तो बीमा कम्पनीको शाखा कार्यालय दर्ता गर्नको लागि प्राधिकरणबाट पूर्वस्वीकृति लिएपछि त्यस्तो विदेशी बीमा कम्पनीले दफा २६ बमोजिम पेश गरेको विवरणमा फरक परेको भए सोको विवरण, </div><div class="list-item-alpha"> (<span class="bold">घ</span>) प्राधिकरणले निर्धारण गरेका अन्य विवरण तथा कागजात। </div><div class="list-item-number"><span class="bold">२९.</span> इजाजतपत्र दिनेः (<span class="bold">१</span>) दफा २८ बमोजिम प्राप्त निवेदन र सोसाथ संलग्न विवरण कागजात जाँचबुझ गर्दा निवेदक यस ऐन बमोजिम बीमा व्यवसाय गर्न सक्षम देखिएमा प्राधिकरणले तोकिए बमोजिमको दस्तुर लिई निवेदन प्राप्त भएको साठी दिनभित्र निवेदकलाई इजाजतपत्र दिनु पर्नेछ। </div><div class="list-item-sub-number"> (<span class="bold">२</span>) उपदफा (<span class="bold">१</span>) बमोजिम इजाजतपत्र दिँदा त्यस्तो इजाजतपत्रमा निवेदकले दफा ६१ बमोजिम सञ्चालन गर्न पाउने बीमा व्यवसायको किसिम र प्रकार स्पष्ट रूपमा उल्लेख गर्नु पर्नेछ । </div><div class="list-item-sub-number"> (<span class="bold">३</span>) उपदफा (<span class="bold">१</span>) बमोजिम दिइएको इजाजतपत्रमा कुनै खास मिति देखि प्रभावकारी हुने भनी उल्लेख गरिएकोमा बाहेक त्यस्तो इजाजतपत्र जारी भएको मिति देखि नै प्रभावकारी भएको मानिनेछ। </div><div class="list-item-sub-number"> (<span class="bold">४</span>) प्राधिकरणले यस दफा बमोजिम इजाजतपत्र दिँदा प्रचलित कानून, बीमकको आर्थिक र संगठन संरचनाको अवस्था तथा बीमितको हक हित समेतलाई ध्यानमा राखी बीमकले पालना गर्नु पर्ने आवश्यक शर्त तोक्न सक्नेछ। </div><div class="list-item-sub-number"> (<span class="bold">५</span>) उपदफा (<span class="bold">४</span>) मा जुनसुकै कुरा लेखिएको भए तापनि प्राधिकरणले यस ऐन बमोजिम निर्देशिका जारी गरी बीमकले बीमा व्यवसाय सञ्चालन गर्दा पालना गर्नु पर्ने शर्तहरु तोक्न वा तोकिएका शर्तहरूमा हेरफेर गर्न सक्नेछ। </div><!-- Page 22 Content --><div class="list-item-sub-number"> (<span class="bold">६</span>) उपदफा