<!DOCTYPE html><html lang="ne"><head><meta charset="UTF-8"><meta name="viewport" content="width=device-width, initial-scale=1.0"><title>1720599430_77_part2_part1.pdf</title><style> @import url('https://fonts.googleapis.com/css2?family=Noto+Sans+Devanagari:wght@300;400;500;600;700&display=swap'); * { margin: 0; padding: 0; box-sizing: border-box; } body { font-family: 'Noto Sans Devanagari', 'Preeti', 'Mukti', Arial, sans-serif; font-size: 14px; line-height: 1.4; color: #000; background: #fff; max-width: 21cm; margin: 0 auto; padding: 2.5cm; min-height: 29.7cm; } .header-section { text-align: center; margin-bottom: 30px; } .document-title { font-size: 18px; font-weight: 600; margin: 15px 0; text-align: center; } .document-subtitle { font-size: 14px; margin: 10px 0; text-align: center; } .content-paragraph { margin: 15px 0; line-height: 1.7; text-align: justify; } .list-item { margin-left: 50px; /* Base indent for lists */ text-align: justify; line-height: 1.7; } .list-item.indent-1 { margin-left: 50px; } .list-item.indent-2 { margin-left: 75px; } .form-field { border-bottom: 1px dotted #000; display: inline-block; margin: 0 2px; padding-bottom: 2px; min-height: 18px; vertical-align: baseline; } .form-field.tiny { min-width: 30px; } .form-field.small { min-width: 80px; } .form-field.medium { min-width: 150px; } .form-field.large { min-width: 250px; } .form-field.xlarge { min-width: 350px; } table { width: 100%; border-collapse: collapse; margin: 25px 0; font-size: 13px; border: 2px solid #000; } th, td { border: 1px solid #000; padding: 12px 8px; text-align: left; vertical-align: top; word-wrap: break-word; } th { background-color: #f8f8f8; font-weight: 600; text-align: center; line-height: 1.3; } td { min-height: 40px; background-color: #fff; } .signature-section { margin-top: 50px; text-align: right; line-height: 2.5; } .text-center { text-align: center; } .text-right { text-align: right; } .text-left { text-align: left; } .bold { font-weight: 600; } .underline { text-decoration: underline; } /* Specific styles for list-like paragraphs for visual fidelity */ .indent-section { margin-left: 40px; /* Base indent for main (क), (ख) lists */ margin-bottom: 10px; } .indent-subsection { margin-left: 80px; /* Further indent for (१), (२) lists */ margin-bottom: 5px; } @media print { body { margin: 0; padding: 1.5cm; font-size: 12px; } @page { margin: 1.5cm; size: A4; } } </style></head><body><div class="content-paragraph indent-section"> (क) अदालत तथा मातहतका अदालतको भवन र आवास गृह निर्माणको मापदण्ड निर्धारण गर्ने, </div><div class="content-paragraph indent-section"> (ख) अदालत तथा मातहतका अदालतको भौतिक पूर्वाधार र भौतिक स्रोत साधनको निर्माण, मर्मत सम्भार, सुधार र संरक्षण सम्बन्धी नीति निर्धारण गर्ने, </div><div class="content-paragraph indent-section"> (ग) अदालत, न्यायाधीश, कर्मचारी तथा अदालतका प्रयोगकर्ताहरुको सुरक्षाको सम्बन्धमा नीति निर्धारण गर्ने, </div><div class="content-paragraph indent-section"> (घ) अदालतलाई उपलब्ध बजेट बाँडफाँट र स्रोत साधन परिचालनको नीति निर्धारण गर्ने । </div><div class="document-title text-left"> ११२. सम्पादन तथा प्रकाशन समितिः </div><div class="content-paragraph"> (१) अदालतले गर्ने विभिन्न प्रकाशन तथा सोको सम्पादन सम्बन्धी विषयमा नीति निर्धारण गरी त्यसको अनुगमन गर्ने समेतको कार्य गर्न अदालतमा सम्पादन तथा प्रकाशन समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेको अदालतका अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) मुख्य रजिस्ट्रार <span style="float: right;">- सदस्य</span></div><div class="content-paragraph indent-section"> (घ) रजिस्ट्रार <span style="float: right;">-सदस्य</span></div><div class="content-paragraph indent-section"> (ङ) महान्यायाधिवक्ताले तोकेको नायब </div><div class="content-paragraph indent-subsection"> महान्यायाधिवक्ता एक जना <span style="float: right;">- सदस्य</span></div><div class="content-paragraph indent-section"> (च) नेपाल बार एसोसिएसनको अध्यक्ष वा सो </div><div class="content-paragraph indent-subsection"> एसोसिएसनले तोकेको पदाधिकारी एक जना <span style="float: right;">- सदस्य</span></div><div class="content-paragraph indent-section"> (छ) सर्वोच्च अदालत बार एसोसिएसनको अध्यक्ष वा सो </div><div class="content-paragraph indent-subsection"> एसोसिएसनले तोकेको पदाधिकारी एक जना <span style="float: right;">- सदस्य</span></div><div class="content-paragraph indent-section"> (ज) प्रधान न्यायाधीशले तोकेको कानून अध्यापन </div><div class="content-paragraph indent-subsection"> गराउने संस्थासँग सम्बद्ध कानून शिक्षक एक जना <span style="float: right;">- सदस्य</span></div><div class="content-paragraph indent-section"> (झ) मुख्य रजिस्ट्रारले तोकेको सहरजिस्ट्रार <span style="float: right;">-सदस्य-सचिव</span></div><div class="content-paragraph"> (३) उपनियम (१) को खण्ड (छ) बमोजिमको सदस्यको पदावधि एक वर्ष हुनेछ । </div><div class="content-paragraph"> (४) उपनियम (१) बमोजिमको समितिको बैठकमा सम्बन्धित महाशाखा प्रमुख र शाखा प्रमुखलाई आमन्त्रण गर्न सकिनेछ । </div><div class="content-paragraph"> (५) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) नेपाल कानून पत्रिका, सर्वोच्च अदालत बुलेटिनको सम्पादन र प्रकाशन गर्ने, </div><div class="content-paragraph indent-section"> (ख) अदालतको विषयगत नजिर, जिल्ला अदालत र उच्च अदालतबाट भएका गुणस्तरीय फैसला र अन्य आवश्यक पुस्तक र पुस्तिका सम्पादन र प्रकाशन गर्ने, </div><div class="content-paragraph indent-section"> (ग) अदालतका महत्वपूर्ण फैसलाको अंग्रेजी अनुवाद र प्रकाशन गर्ने, </div><div class="content-paragraph indent-section"> (घ) अदालतबाट हुने प्रकाशनहरुको बिक्री वितरण सम्बन्धी आवश्यक नीति तर्जुमा गर्ने । </div><div class="document-title text-left"> ११३. मुद्दा व्यवस्थापन समितिः </div><div class="content-paragraph"> (१) अदालत, मातहतका अदालत तथा न्यायिक निकायमा रहेका मुद्दाको व्यवस्थापन तथा अभिलेखका विषयमा आवश्यक नीति निर्धारण गरी त्यसको अनुगमन गर्ने समेतको कार्य गर्न अदालतमा एक मुद्दा व्यवस्थापन समिति रहनेछ। </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेको अदालतका अन्य न्यायाधीश <span style="float: right;">-सदस्य</span></div><div class="content-paragraph indent-section"> (ग) प्रधान न्यायाधीशले तोकेको उच्च अदालतको मुख्य </div><div class="content-paragraph indent-subsection"> न्यायाधीश एक जना <span style="float: right;">-सदस्य</span></div><div class="content-paragraph indent-section"> (घ) मुख्य रजिस्ट्रार <span style="float: right;">-सदस्य</span></div><div class="content-paragraph indent-section"> (ङ) रजिस्ट्रार <span style="float: right;">-सदस्य</span></div><div class="content-paragraph indent-section"> (च) महान्यायाधिवक्ताले तोकेको नायब महान्यायाधिवक्ता <span style="float: right;">-सदस्य</span></div><div class="content-paragraph indent-section"> (छ) नेपाल बार एसोसिएसनको अध्यक्ष वा सो </div><div class="content-paragraph indent-subsection"> एसोसिएसनले तोकेको पदाधिकारी एक जना <span style="float: right;">-सदस्य</span></div><div class="content-paragraph indent-section"> (ज) मुख्य रजिस्ट्रारले तोकेको अदालतको सहरजिस्ट्रार <span style="float: right;">-सदस्य-सचिव</span></div><div class="content-paragraph"> (३) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) अदालत तथा मातहतका अदालतहरूको मुद्दा फछ्यौटको योजना बनाई त्यसको आवधिक समीक्षा गर्ने, </div><div class="content-paragraph indent-section"> (ख) मुद्दाको काम कारबाहीमा देखा परेका समस्याहरूको निराकरण गर्न र कार्यविधिगत एक रूपता कायम गर्न आवश्यक निर्देशन दिने, </div><div class="content-paragraph indent-section"> (ग) मुद्दा व्यवस्थापनका विविध पक्षहरूमा अध्ययन विश्लेषण गरी सेवाग्राहीको हितमा मुद्दाको काम कारबाहीलाई छिटो छरितो र प्रभावकारी बनाउन आवश्यक कार्य गर्ने, </div><div class="content-paragraph indent-section"> (घ) मुद्दा तथा अभिलेख प्रणाली व्यवस्थित र पारदर्शी बनाउने, </div><div class="content-paragraph indent-section"> (ङ) मुद्दा व्यवस्थापन सम्बन्धी कार्यको अनुगमन गर्ने गराउने । </div><div class="document-title text-left"> ११४. मेलमिलाप समितिः </div><div class="content-paragraph"> (१) अदालतमा मेलमिलापद्धारा विवाद समाधान गर्ने कार्यलाई सुव्यवस्थितरूपले सञ्चालन गर्न अदालतमा एक मेलमिलाप समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेको अदालतका अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) मुख्य रजिस्ट्रार <span style="float: right;">- सदस्य</span></div><div class="content-paragraph indent-section"> (घ) रजिस्ट्रार <span style="float: right;">- सदस्य</span></div><div class="content-paragraph indent-section"> (ङ) अध्यक्ष, सर्वोच्च अदालत बार एशोसिएशन <span style="float: right;">- सदस्य</span></div><div class="content-paragraph indent-section"> (च) मुख्य रजिस्ट्रारले तोकेको अदालतको सहरजिस्ट्रार <span style="float: right;">-सदस्य–सचिव</span></div><div class="content-paragraph"> (३) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) मेलमिलापद्द्वारा विवाद समाधान गर्ने कार्यलाई प्रोत्साहन गर्न आवश्यक नीति निर्धारण गर्ने, </div><div class="content-paragraph indent-section"> (ख) मेलमिलापकर्ताको सूची अद्यावधिक बनाई राख्ने, </div><div class="content-paragraph indent-section"> (ग) अदालत र मातहतका अदालतबाट भएको मेलमिलाप सम्बन्धी कार्यको अनुगमन गर्ने, </div><div class="content-paragraph indent-section"> (घ) मेलमिलाप सम्बन्धी स्रोत सामग्री प्रकाशन गर्ने, </div><div class="content-paragraph indent-section"> (ङ) मेलमिलाप सम्बन्धी अन्य आवश्यक कार्य गर्ने । </div><div class="document-title text-left"> ११५. सूचना प्रविधि समितिः </div><div class="content-paragraph"> (१) अदालत तथा मातहतका अदालतहरूमा सूचना प्रविधिको प्रयोग गर्ने गराउने सम्बन्धमा आवश्यक नीति निर्धारण गर्न र सो नीतिको कार्यान्वयनको अनुगमन गर्ने समेतको कार्य गर्न अदालतमा एक सूचना प्रविधि समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेको अदालतका </div><div class="content-paragraph indent-subsection"> अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) प्रधान न्यायाधीशले तोकेको उच्च अदालतको मुख्य न्यायाधीश वा </div><div class="content-paragraph indent-subsection"> न्यायाधीश एकजना <span style="float: right;">- सदस्य</span></div><div class="content-paragraph indent-section"> (घ) मुख्य रजिस्ट्रार <span style="float: right;">-सदस्य</span></div><div class="content-paragraph indent-section"> (ङ) रजिस्ट्रार <span style="float: right;">- सदस्य</span></div><div class="content-paragraph indent-section"> (च) सूचना प्रविधि निर्देशक <span style="float: right;">- सदस्य</span></div><div class="content-paragraph indent-section"> (छ) मुख्य रजिस्ट्रारले तोकेको अदालतको सहरजिस्ट्रार <span style="float: right;">– सदस्य–सचिव</span></div><div class="content-paragraph"> (३) समितिको बैठकमा आवश्यकता अनुसार सूचना प्रविधि विशेषज्ञलाई आमन्त्रण गर्न सकिनेछ । </div><div class="content-paragraph"> (४) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछ :- </div><div class="content-paragraph indent-section"> (क) न्यायपालिकाको समग्र काम कारबाहीलाई सूचना प्रविधि मैत्री बनाउने सम्बन्धमा आवश्यक नीति तर्जुमा गर्ने, </div><div class="content-paragraph indent-section"> (ख) अदालत तथा मातहतका अदालतमा सूचना प्रविधिको संस्थागत विकासको लागि आवश्यक पर्ने संरचनागत व्यवस्था गर्ने, </div><div class="content-paragraph indent-section"> (ग) न्याय सम्पादनको कार्यमा समय सापेक्ष रूपमा सूचना प्रविधिको प्रयोग र विस्तार गर्ने । </div><div class="document-title text-left"> ११६. पुस्तकालय समितिः </div><div class="content-paragraph"> (१) अदालत र मातहतका अदालतको पुस्तकालयको उचित व्यवस्थापन गर्ने गराउनेसम्बन्धमा आवश्यक नीति निर्धारण गर्न र सो नीतिको कार्यान्वयनको अनुगमन गर्ने समेतको कार्य गर्न अदालतमा एक पुस्तकालय समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेका अदालतका </div><div class="content-paragraph indent-subsection"> अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) मुख्य रजिस्ट्रार <span style="float: right;">- सदस्य</span></div><div class="content-paragraph indent-section"> (घ) रजिस्ट्रार <span style="float: right;">- सदस्य</span></div><div class="content-paragraph indent-section"> (ङ) पुस्तकालय प्रमुख <span style="float: right;">- सदस्य</span></div><div class="content-paragraph indent-section"> (च) मुख्य रजिस्ट्रारले तोकेको अदालतको सहरजिस्ट्रार <span style="float: right;">– सदस्य–सचिव</span></div><div class="content-paragraph"> (३) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) अदालत र मातहतका अदालतको पुस्तकालयको उचित व्यवस्थापन गर्ने गराउने सम्बन्धमा आवश्यक नीति निर्धारण गरी कार्यान्वयनको अनुगमन गर्ने, </div><div class="content-paragraph indent-section"> (ख) विद्युतीय पुस्तकालयको स्थापना र विकासका सम्बन्धमा आवश्यक कार्य गर्ने, </div><div class="content-paragraph indent-section"> (ग) पुस्तकालयको लागि आवश्यक सफ्टवेयर, पुस्तक तथा पत्रिकाको प्रबन्ध र व्यवस्था गर्ने, </div><div class="content-paragraph indent-section"> (घ) अन्य पुस्तकालयहरूसँग समन्वय र सहकार्य गरी पुस्तकालय सेवाको सहज व्यवस्थापन गर्ने । </div><div class="document-title text-left"> ११७. केन्द्रीय न्याय क्षेत्र समन्वय समितिः </div><div class="content-paragraph"> (१) अदालत, मातहतका अदालत तथा न्यायिक निकायहरूको काम कारबाही सुव्यवस्थित ढङ्गले सञ्चालन गर्न विभिन्न निकायबीच समन्वय गर्ने समेतको कार्य गर्न अदालतमा एक केन्द्रीय न्याय क्षेत्र समन्वय समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश एकजना <span style="float: right;">–अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेको अदालतका </div><div class="content-paragraph indent-subsection"> अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) प्रधान न्यायाधीशले तोकेको उच्च अदालतको मुख्य न्यायाधीश </div><div class="content-paragraph indent-subsection"> एकजना <span style="float: right;">- सदस्य</span></div><div class="content-paragraph indent-section"> (घ) कार्यकारी निर्देशक, राष्ट्रिय न्यायिक प्रतिष्ठान <span style="float: right;">- सदस्य</span></div><div class="content-paragraph indent-section"> (ङ) मुख्य रजिस्ट्रार <span style="float: right;">- सदस्य</span></div><div class="content-paragraph indent-section"> (च) सचिव, कानून, न्याय तथा संसदीय मामिला मन्त्रालय <span style="float: right;">- सदस्य</span></div><div class="content-paragraph indent-section"> (छ) सचिव, न्याय परिषद् <span style="float: right;">- सदस्य</span></div><div class="content-paragraph indent-section"> (ज) रजिस्ट्रार <span style="float: right;">- सदस्य</span></div><div class="content-paragraph indent-section"> (झ) महान्यायाधिवक्ताले तोकेको नायब महान्यायाधिवक्ता <span style="float: right;">- सदस्य</span></div><div class="content-paragraph indent-section"> (ञ) प्रहरी महानिरीक्षकले तोकेको प्रहरी अतिरिक्त महानिरीक्षक <span style="float: right;">-सदस्य</span></div><div class="content-paragraph indent-section"> (ट) प्रधान न्यायाधीशले तोकेको जिल्ला न्यायाधीश एकजना <span style="float: right;">– सदस्य</span></div><div class="content-paragraph indent-section"> (ठ) अध्यक्ष, नेपाल बार एसोसिएसन <span style="float: right;">- सदस्य</span></div><div class="content-paragraph indent-section"> (ड) सहसचिव, अर्थ मन्त्रालय <span style="float: right;">- सदस्य</span></div><div class="content-paragraph indent-section"> (ढ) सहसचिव, राष्ट्रिय योजना आयोग <span style="float: right;">- सदस्य</span></div><div class="content-paragraph indent-section"> (ण) महानिर्देशक, कारागार व्यवस्थापन विभाग <span style="float: right;">-सदस्य</span></div><div class="content-paragraph indent-section"> (त) महानिर्देशक <span style="float: right;">-सदस्य</span></div><div class="content-paragraph indent-section"> (थ) अध्यक्ष, सर्वोच्च अदालत बार एसोसिएसन <span style="float: right;">-सदस्य</span></div><div class="content-paragraph indent-section"> (द) प्रधान न्यायाधीशले मनोनीत गरेको कम्तीमा एकजना </div><div class="content-paragraph indent-subsection"> महिला सहित नागरिक समाजको प्रतिनिधि दुईजना <span style="float: right;">-सदस्य</span></div><div class="content-paragraph indent-section"> (ध) मुख्य रजिस्ट्रारले तोकेको अदालतको सहरजिस्ट्रार <span style="float: right;">-सदस्य–सचिव</span></div><div class="content-paragraph"> (३) उपनियम (१) को खण्ड (द) बमोजिमको सदस्यको पदावधि दुई वर्षको हुनेछ । </div><div class="content-paragraph"> (४) उपनियम (१) बमोजिमको समितिको बैठकमा अन्य सम्बन्धित निकायका प्रतिनिधिलाई आवश्यकता अनुसार आमन्त्रण गर्न सकिनेछ । </div><div class="content-paragraph"> (५) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) न्यायिक काम कारबाहीलाई छिटो छरितो एवम् प्रभावकारी बनाउन तथा न्यायमा जनताको पहुँच अभिवृद्धि गर्न सरोकारवाला निकायहरूबीच सम्बन्ध विकास गर्ने र आवश्यक समन्वय कायम गर्ने, </div><div class="content-paragraph indent-section"> (ख) उच्च अदालत तथा जिल्ला अदालतमा रहेका न्याय क्षेत्र समन्वय समितिको काम कारबाहीको अनुगमन गर्ने र ती समितिको काम कारबाहीमा अझ बढी प्रभावकारिता ल्याउन आवश्यक मार्ग निर्देश गर्ने, </div><div class="content-paragraph indent-section"> (ग) प्रभावकारी रूपमा फैसला कार्यान्वयन गर्न सरोकारवाला निकायहरूसँग समन्वय र सहकार्य गर्ने गराउने, </div><div class="content-paragraph indent-section"> (घ) न्यायपालिकाको आवधिक रणनीतिक योजना कार्यान्वयन गर्न सरोकारवाला निकायबीच आपसी समन्वय र सहयोग अभिवृद्धि गर्ने, </div><div class="content-paragraph indent-section"> (ङ) अदालतको सुरक्षा व्यवस्थालाई सुदृढ गर्न सरोकारवाला निकायसँग समन्वय कायम गर्ने । </div><div class="content-paragraph"> (६) उपनियम (५) मा जुनसुकै कुरा लेखिएको भए तापनि केन्द्रीय न्याय क्षेत्र समन्वय समितिको बैठकमा अदालतमा विचाराधीन कुनै मुद्दा, कुनै पनि पदाधिकारीको व्यक्तिगत आचरण र अरू कुनै निकायसँग असम्बन्धित नितान्त आन्तरिक विषयमा छलफल गरिने छैन । </div><div class="document-title text-left"> ११८. अनुसन्धान तथा योजना समितिः </div><div class="content-paragraph"> (१) न्यायपालिकाको रणनीतिक योजनाको तर्जुमा र कार्यान्वयन गर्न तथा न्याय प्रशासन सम्बन्धी विषयहरुमा अध्ययन अनुसन्धान गर्न अदालतमा एक अनुसन्धान तथा योजना समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेका अदालतका </div><div class="content-paragraph indent-subsection"> अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) कार्यकारी निर्देशक, राष्ट्रिय न्यायिक प्रतिष्ठान <span style="float: right;">- सदस्य</span></div><div class="content-paragraph indent-section"> (घ) प्रधान न्यायाधीशले तोकेको उच्च अदालतको मुख्य न्यायाधीश </div><div class="content-paragraph indent-subsection"> एक जना <span style="float: right;">- सदस्य</span></div><div class="content-paragraph indent-section"> (ङ) मुख्य रजिस्ट्रार <span style="float: right;">- सदस्य</span></div><div class="content-paragraph indent-section"> (च) सचिव, कानून, न्याय तथा संसदीय मामिला मन्त्रालय <span style="float: right;">- सदस्य</span></div><div class="content-paragraph indent-section"> (छ) सचिव, न्याय परिषद् <span style="float: right;">- सदस्य</span></div><div class="content-paragraph indent-section"> (ज) रजिस्ट्रार <span style="float: right;">- सदस्य</span></div><div class="content-paragraph indent-section"> (झ) प्रधान न्यायाधीशले तोकेको एक जना जिल्ला न्यायाधीश <span style="float: right;">-सदस्य</span></div><div class="content-paragraph indent-section"> (ञ) महानिर्देशक <span style="float: right;">- सदस्य</span></div><div class="content-paragraph indent-section"> (ट) मुख्य रजिस्ट्रारले तोकेको अदालतको सहरजिस्ट्रार <span style="float: right;">-सदस्य–सचिव</span></div><div class="content-paragraph"> (३) उपनियम (१) बमोजिमको समितिको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) न्यायपालिकाको रणनीतिक योजनाको तर्जुमा गर्ने र सो योजनाको कार्यान्वयन सम्बन्धी नीति निर्धारण गर्ने, </div><div class="content-paragraph indent-section"> (ख) न्यायपालिकाको रणनीतिक योजनाको प्रभावकारी कार्यान्वयनका लागि अदालत तथा मातहतका अदालतलाई आवश्यक निर्देशन दिने, </div><div class="content-paragraph indent-section"> (ग) न्यायपालिकाको रणनीतिक योजनाको कार्यान्वयनका सम्बन्धमा अन्य निकायहरूसँग समन्वय गर्ने र अन्य निकायसँग सहयोग प्राप्त गर्ने, </div><div class="content-paragraph indent-section"> (घ) न्यायपालिकाको रणनीतिक योजनाको कार्यान्वयनको आवधिक प्रगति समिक्षा गरी कार्यान्वयनमा देखिएका समस्या समाधान गर्न आवश्यक कार्य गर्ने गराउने, </div><div class="content-paragraph indent-section"> (ङ) न्यायपालिकाको रणनीतिक योजनाको प्रभावकारी कार्यान्वयनका लागि अदालतका जनशक्तिको सीप विकास कार्यक्रमको निर्माण गरी कार्यान्वयन गर्ने गराउने, </div><div class="content-paragraph indent-section"> (च) फैसला कार्यान्वयनमा प्रभावकारिता ल्याउन आवश्यक नीति तर्जुमा गर्ने र फैसला कार्यान्वयनको आवधिक प्रगति समीक्षा गर्ने, </div><div class="content-paragraph indent-section"> (छ) न्यायपालिकाको रणनीतिक योजना कार्यान्वयनमा समितिहरू बीच आपसी समन्वय र सहयोग आदान प्रदान गर्ने, </div><div class="content-paragraph indent-section"> (ज) न्याय, कानून तथा न्याय प्रशासन सम्बन्धी समसामयिक विषयहरूमा अध्ययन, अनुसन्धान गर्ने गराउने, </div><div class="content-paragraph indent-section"> (झ) विदेशी अदालत, न्यायिक निकाय वा अन्तर्राष्ट्रिय संस्थाहरूसँगको सम्बन्ध विकास गर्न तथा न्याय क्षेत्रको सुधारका लागि विदेशी दातृ निकाय वा अन्तर्राष्ट्रिय संस्थाको सहयोग परिचालन गर्ने सम्बन्धमा आवश्यक नीति निर्धारण र समन्वय गर्ने । </div><div class="document-title text-left"> ११९. मानव संशाधन विकास समितिः </div><div class="content-paragraph"> (१) न्यायपालिकामा मानव संशाधनको विकास र व्यवस्थापनका सम्बन्धमा नीति तर्जुमा गरी कार्यान्वयन गर्न, अदालतमा एक मानव संशाधन विकास समिति रहनेछ । </div><div class="content-paragraph"> (२) उपनियम (१) बमोजिमको समितिको गठन देहाय बमोजिम हुनेछ :- </div><div class="content-paragraph indent-section"> (क) प्रधान न्यायाधीशले तोकेको अदालतको न्यायाधीश <span style="float: right;">– अध्यक्ष</span></div><div class="content-paragraph indent-section"> (ख) प्रधान न्यायाधीशले आवश्यकता अनुसार तोकेको अदालतका </div><div class="content-paragraph indent-subsection"> अन्य न्यायाधीश <span style="float: right;">- सदस्य</span></div><div class="content-paragraph indent-section"> (ग) कार्यकारी निर्देशक, राष्ट्रिय न्यायिक प्रतिष्ठान <span style="float: right;">- सदस्य</span></div><div class="content-paragraph indent-section"> (घ) मुख्य रजिस्ट्रार <span style="float: right;">- सदस्य</span></div><div class="content-paragraph indent-section"> (ङ) सचिव, कानून, न्याय तथा संसदीय मामिला मन्त्रालय <span style="float: right;">- सदस्य</span></div><div class="content-paragraph indent-section"> (च) सचिव, न्याय परिषद् <span style="float: right;">- सदस्य</span></div><div class="content-paragraph indent-section"> (छ) रजिस्ट्रार <span style="float: right;">- सदस्य</span></div><div class="content-paragraph indent-section"> (ज) सहसचिव, अर्थ मन्त्रालय <span style="float: right;">- सदस्य</span></div><div class="content-paragraph indent-section"> (झ) सहसचिव, सामान्य प्रशासन मन्त्रालय <span style="float: right;">- सदस्य</span></div><div class="content-paragraph indent-section"> (ञ) सहसचिव, राष्ट्रिय योजना आयोग <span style="float: right;">- सदस्य</span></div><div class="content-paragraph indent-section"> (ट) मुख्य रजिस्ट्रारले तोकेको अदालतको सहरजिस्ट्रार <span style="float: right;">–सदस्य–सचिव</span></div><div class="content-paragraph"> (३) उपनियम (१) बमोजिमको समितिको काम, कर्तव्य र अधिकार देहाय हुनेछः- </div><div class="content-paragraph indent-section"> (क) अदालत तथा मातहतका अदालतहरूको कार्यबोझ विश्लेषण गरी जनशक्तिको आवधिक रूपमा पुनरावलोकन र व्यवस्थापन गर्ने, </div><div class="content-paragraph indent-section"> (ख) अदालत तथा मातहतका अदालतमा कार्यरत जनशक्तिको क्षमता विकास सम्बन्धी नीति निर्धारण गरी कार्यान्वयन गर्ने गराउने, </div><div class="content-paragraph indent-section"> (ग) अदालत तथा मातहतका अदालतमा विद्यमान जनशक्तिको वृत्ति विकासको बारेमा आवश्यक नीति निर्धारण गर्ने । </div><div class="document-title text-left"> १२०. अन्य समिति वा कार्यदल गठन गर्न सक्नेः </div><div class="content-paragraph"> (१) यस परिच्छेदमा रहेका समितिका अतिरिक्त प्रधान न्यायाधीशले ऐन नियम पुनरावलोकन, बाल न्याय, न्यायमा पहुँच, कानूनी शिक्षा जस्ता विषयहरूमा आवश्यकता अनुसार विषयगत समिति वा कार्यदल वा सो सरहका आयोग गठन गर्न सक्नेछ । </div><div class="content-paragraph"> (२) उपनियम (१) बमोजिम गठन हुने समिति वा कार्यदल वा आयोगमा रहने सदस्य र काम, कर्तव्य, अधिकार तथा कार्यावधि त्यस्तो समिति, कार्यदल वा आयोग गठन गर्दाका बखत तोकिनेछ । </div><div class="document-title text-left"> १२१. समितिको बैठक र निर्णयः </div><div class="content-paragraph"> (१) समितिको बैठक आवश्यकता अनुसार बस्नेछ। </div><div class="content-paragraph"> (२) अध्यक्षको निर्देशन बमोजिम समितिको सदस्य-सचिवले बैठक हुने दिन, समय, स्थान र छलफल हुने विषय उल्लेख गरी बैठक हुनु भन्दा कम्तीमा चौबीस घण्टा अगावै सबै सदस्यलाई सूचना दिनु पर्नेछ । </div><div class="content-paragraph"> (३) समितिका कूल सदस्य सङ्ख्याको पचास प्रतिशतभन्दा बढी सदस्यहरू उपस्थित भएमा समितिको बैठकको लागि गणपूरक सङ्ख्या पुगेको मानिनेछ । </div><div class="content-paragraph"> (४) समितिको बैठकको अध्यक्षता अध्यक्षले गर्नेछ र निजको अनुपस्थितिमा बैठकमा उपस्थित वरिष्ठ सदस्यले बैठकको अध्यक्षता गर्नेछ । </div><div class="content-paragraph"> (५) समितिको बैठकमा बहुमतको राय मान्य हुनेछ र मत बराबर भएमा बैठकको अध्यक्षता गर्ने व्यक्तिले निर्णायक मत दिनेछ । </div><div class="content-paragraph"> (६) समितिले सम्बन्धित विशेषज्ञ वा पदाधिकारीलाई समितिको बैठकमा पर्यवेक्षकको रूपमा भाग लिन आमन्त्रण गर्न सकिनेछ । </div><div class="content-paragraph"> (७) समितिले बैठक सम्बन्धी अन्य कार्यविधि आफैंले निर्धारण गर्नेछ । </div><div class="document-title text-left"> १२२. प्रधान न्यायाधीशले निर्देशन दिन सक्नेः </div><div class="content-paragraph"> (१) प्रधान न्यायाधीशले समितिका अध्यक्ष तथा सदस्य तोकिएका न्यायाधीशहरूको आवश्यकता अनुसार बैठक बोलाई समितिको प्रगति विवरण प्रस्तुत गर्न लगाउन सक्नेछ। </div><div class="content-paragraph"> (२) उपनियम (१) बमोजिमको बैठकमा प्रधान न्यायाधीशले समितिहरू बीचको आपसी समन्वयका बारेमा आवश्यक निर्देशन दिन सक्नेछ। </div><div class="document-title text-left"> १२३. निर्णयको जानकारी र कार्यान्वयनः </div><div class="content-paragraph"> (१) स्थायी समिति र पूर्ण बैठकबाट भएका निर्णयको जानकारी मुख्य रजिस्ट्रारले सबै न्यायाधीशलाई गराउनेछ। </div><div class="content-paragraph"> (२) स्थायी समिति र पूर्ण बैठकबाट भएका निर्णयको कार्यान्वयन गर्ने जिम्मेवारी मुख्य रजिस्ट्रारको हुनेछ । </div><div class="content-paragraph"> (३) विभिन्न समितिबाट भएका निर्णयका बारेमा प्रधान न्यायाधीश समक्ष जानकारी गराउनु पर्नेछ । </div><div class="document-subtitle text-center"> परिच्छेद – १४ </div><div class="document-subtitle text-center"> अदालतमा सूचना प्रविधिको प्रयोग </div><div class="document-title text-left"> १२४. सूचना प्रविधिको प्रयोग र त्यसको कानूनी मान्यताः </div><div class="content-paragraph"> (१) अदालतबाट मातहतका अदालत तथा अन्य विभिन्न निकायबीच म्याद तामेल गर्ने, तारिख लिने, प्रगति विवरण पठाउने र पत्राचार गर्ने, फिराद, प्रतिउत्तर, पुनरावेदन, रिट निवेदन, लिखित जवाफ, निवेदन आदि दर्ता गर्ने र सामान्य प्रकृतिका निवेदनका ढाँचाहरु (टेम्प्लेट) मार्फत सेवा उपलब्ध गराउने तथा अन्य काम कारबाहीहरू सूचना प्रविधिको माध्यमबाट समेत गर्न गराउन सकिनेछ । </div><div class="content-paragraph"> (२) उपनियम (१) बमोजिम सूचना प्रविधिको माध्यमबाट पठाइएका म्याद सूचना, पत्राचारहरूको निस्सा मिसिल सामेल गरिनेछ। </div><div class="content-paragraph"> (३) अदालतले आवश्यकता अनुसार साक्षी परीक्षण र विशेषज्ञको बयान दृश्य संवाद (भिडियो कन्फ्रेन्सिङ) को माध्यमबाट गर्न सक्नेछ। यसरी गरिएको संवादको अभिलेखीकरण गरी राखिनेछ । </div><div class="content-paragraph"> (४) यस नियम बमोजिम सूचना प्रविधिको प्रयोग गरी गरिएको काम कारबाही कानून बमोजिम भएको मानिनेछ । </div><div class="document-title text-left"> १२५. वेबसाइटः </div><div class="content-paragraph"> (१) अदालत र मातहतका अदालत तथा अदालत र अन्य सरकारी कार्यालय तथा संघ संस्थाबीच हुने काम कारबाहीलाई छिटो छरितो र प्रभावकारी रूपमा सम्पन्न गर्न अदालत र मातहतका अदालतले आ–आफ्नो वेबसाइट निर्माण गर्न सक्नेछन् । </div><div class="content-paragraph"> (२) मातहतका अदालतले आफ्नो छुट्टै वेबसाइट निर्माण गर्नु अघि अदालतको स्वीकृति लिनु पर्नेछ । </div><div class="content-paragraph"> (३) अदालतको वेब साइटमा साप्ताहिक तथा दैनिक पेसी सूची, मुद्दाको कारबाहीको स्थिति, अदालतका फैसला, सामान्य प्रकृतिका निवेदनका ढाँचाहरू (टेम्प्लेट) र अदालतले आवश्यक देखेका अन्य सामग्री राखिनेछ। </div><div class="content-paragraph"> (४) फैसलामा न्यायाधीशहरूको दस्तखत भइसकेपछि वेबसाइटमा अपलोड गरिनेछ । </div><div class="document-title text-left"> १२६. मुद्दाको कारबाहीको जानकारी दिन सकिनेः </div><div class="content-paragraph"> (१) अदालतले मुद्दाका पक्षलाई इमेल वा मोबाइलबाट स्वचालित रूपमा मुद्दा दर्ता भएको बेहोरा, साधारण तारिख तोकिएको मिति, पेसी तारिख तोकिएको मिति, पेसी चढेको मुद्दामा इजलासबाट मुद्दा स्थगित भएको, हेर्न नभ्याएको वा आदेश भएको वा फैसला भएको भए सोको बेहोरा र अदालतले समय समयमा तोकेको अन्य विषयको जानकारी दिन सक्नेछ । </div><div class="content-paragraph"> (२) उपनियम (१) बमोजिमको मुद्दाको कारबाहीको जानकारी अदालतले तोकेको प्रक्रिया पूरा गरी पक्ष आफैंले पनि लिन सक्नेछ । </div><div class="content-paragraph"> (३) मुद्दाका पक्षले मुद्दाको कारबाहीको स्थितिको जानकारी लिने प्रयोजनको लागि आफ्नो इमेल ठेगाना र मोवाइल नम्बर अदालतमा पेस गर्नु पर्नेछ । </div><div class="content-paragraph"> (४) उपनियम (३) बमोजिम पक्षले उपलब्ध गराएको इमेल ठेगाना र मोबाइल नम्बरमा दिइएको जानकारी निजले प्राप्त गरेको मानिनेछ । </div><div class="document-subtitle text-center"> परिच्छेद – १५ </div><div class="document-subtitle text-center"> फैसला कार्यान्वयन सम्बन्धी </div><div class="document-title text-left"> १२७. फैसला भए पछिको कारबाहीः </div><div class="content-paragraph"> (१) अदालतबाट मुद्दा फैसला हुँदा सरकारी बिगो तिर्नु पर्ने वा जरिबानाको सजाय पाएको पक्ष अदालतमा रुजु हाजिर रहेकोमा सम्बन्धित शाखाले निजलाई जरिबाना बुझाउन लगाई सोको रसिद मिसिल सामेल राखु पर्नेछ । त्यसरी सरकारी बिगो वा जरिबाना नतिरेमा कानून बमोजिम कैदी पुर्जी दिई कारागार पठाई दिनु पर्नेछ । </div><div class="content-paragraph"> (२) अदालतबाट मुद्दा फैसला हुँदा सरकारी बिगो तिर्नु पर्ने वा कैदको सजाय पाएको पक्ष अदालतमा रुजु हाजिर रहेकोमा सम्बन्धित शाखाले निजलाई कैदी पुर्जी दिई कारागारमा पठाउनु पर्नेछ । </div><div class="content-paragraph"> (३) अदालतबाट मुद्दा फैसला हुँदा जरिबाना र कैदको सजाय पाएको पक्ष रुजु हाजिर नरहेकोमा सम्बन्धित शाखाले छुट्टै पत्र लेखी सोको लगत सम्बन्धित अदालतमा पठाउनु पर्नेछ । </div><div class="content-paragraph"> (४) अदालतबाट कुनै रिट निवेदनको सिलसिलामा निर्देशनात्मक आदेश जारी भएको वा अदालतको फैसला अनुसार कुनै कुरा कार्यान्वयन गर्नु पर्ने भएमा सम्बन्धित शाखाले सो फैसलाको प्रतिलिपि निर्देशनालयमा पठाउनु पर्नेछ। </div><div class="content-paragraph"> (५) उपनियम (३) वा (४) बमोजिम लगत दिने र प्रतिलिपि पठाउने काम समाप्त भएपछि सम्बन्धित शाखाले छिनुवा मिसिल अभिलेख शाखामा बुझाउनु पर्नेछ । </div><div class="document-title text-left"> १२८. दण्ड जरिबाना बुझी लिएको जानकारी दिनेः </div><div class="content-paragraph"> कुनै पुनरावेदन, निवेदन वा अन्य लिखत दर्ता हुँदा तल्लो अदालत वा निकायको फैसला बमोजिम लागेको दण्ड जरिबाना बुझी लिएको भए वा अदालतको फैसला बमोजिम कुनै जरिबाना वा कैद असुल गरेको भए सम्बन्धित शाखा प्रमुखले सो कुराको जानकारी सम्बन्धित अदालत, निकाय र निर्देशनालयलाई दिनु पर्नेछ । </div><div class="document-title text-left"> १२९. निर्देशनालयः </div><div class="content-paragraph"> (१) अदालत र मातहतका अदालतबाट भएको फैसलाको कार्यान्वयन गर्न गराउन र सो कार्यको अनुगमन समेतको कार्य गर्न फैसला कार्यान्वयन निर्देशनालय रहनेछ । </div><div class="content-paragraph"> (२) अदालतले नेपाल न्याय सेवा, न्याय समूहको राजपत्राङ्कित प्रथम श्रेणीको अधिकृतलाई निर्देशनालयको महानिर्देशकको रूपमा काम गर्ने गरी तोक्नेछ । </div><div class="document-title text-left"> १३०. निर्देशनालयको काम, कर्तव्य र अधिकारः </div><div class="content-paragraph"> निर्देशनालयको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) फैसला कार्यान्वयन सम्बन्धी केन्द्रीय निकायको रूपमा काम गर्ने, </div><div class="content-paragraph indent-section"> (ख) फैसला बमोजिमको कैद, दण्ड जरिबाना, सरकारी बिगो सम्बन्धी लगत कम्प्युटर सञ्जालमा समेत राखी केन्द्रीय अभिलेखालयको काम गर्ने, </div><div class="content-paragraph indent-section"> (ग) अदालतबाट सुरु कारबाही र किनारा भएका मुद्दाको लगत राखी असुल उपर गर्न सम्बन्धित अदालत वा निकायमा लेखी पठाउने, </div><div class="content-paragraph indent-section"> (घ) नियम १२७ को उपनियम (४) बमोजिम अदालतबाट जारी भएका निर्देशनात्मक आदेश प्राप्त भएपछि ती निर्देशनलाई यथासम्भव वर्गीकरण गरी कुन निकाय वा अधिकारीले कुन काम कहिलेसम्म गरी सक्नु पर्ने हो स्पष्ट खुलाई महान्यायाधिवक्ताको कार्यालय मार्फत सो निकाय वा अधिकारी समक्ष लेखी पठाउने, </div><div class="content-paragraph indent-section"> (ङ) खण्ड (घ) बमोजिमको निर्देशनात्मक आदेश कार्यान्वयन भए नभएको अनुगमन गरी कार्यान्वयन गर्ने, गराउने र त्यसरी अनुगमन गर्दा कुनै आदेश समयमा कार्यान्वयन हुन नसकेको पाइएमा के कुन कारणले कार्यान्वयन हुन नसकेको हो सो सम्बन्धमा सम्बन्धित निकाय वा अधिकारीसँग जानकारी लिई कारण सन्तोषजनक नदेखिएमा इजलास समक्ष पेस गरी भएको आदेशानुसार गर्ने गराउने, </div><div class="content-paragraph indent-section"> (च) कुनै निर्देशनात्मक आदेश कार्यान्वयन गरी सकेको भनी कुनै निकाय वा अधिकारीबाट लगत कट्टा गर्न लेखी आएमा सो सम्बन्धमा आवश्यक जाँचबुझ गरी लगत कट्टा गर्ने, </div><div class="content-paragraph indent-section"> (छ) कैद, दण्ड जरिबाना, सरकारी बिगोको अद्यावधिक लगत प्रकाशन गरी नेपाल सरकारका विभिन्न निकायहरूमा असुल गर्न लेखी पठाउने, </div><div class="content-paragraph indent-section"> (ज) विभिन्न अदालतको फैसला बमोजिम लागेको दण्ड, जरिबाना कैद र सरकारी बिगो असुल तहसील गर्ने तथा फैसला बमोजिम बिगो भराउने, चलन चलाउने, बण्डा छुट्याउने एवम् पीडितलाई क्षतिपूर्ति भराउने लगायतका कार्यमा सहयोग पुऱ्याउने र त्यसको अनुगमन गर्ने, </div><div class="content-paragraph indent-section"> (झ) नेपाल सरकारका विभिन्न निकाय, स्थानीय तह र प्रहरीसँग समन्वय गरी फैसला कार्यान्वयन गर्ने, गराउने, </div><div class="content-paragraph indent-section"> (ञ) मातहतका अदालतको फैसला कार्यान्वयनको अनुगमन, निरीक्षण र मूल्याङ्कन गर्ने, </div><div class="content-paragraph indent-section"> (ट) मुद्दाको जिन्सी सामानको अभिलेख, संरक्षण र व्यवस्थापन सम्बन्धी नीति तयार गरी कार्यान्वयन गर्ने गराउने, </div><div class="content-paragraph indent-section"> (ठ) धरौट तथा जेथा जमानत सम्बन्धी अभिलेख व्यवस्थापन गर्ने गराउने, </div><div class="content-paragraph indent-section"> (ड) फैसला कार्यान्वयनका सम्बन्धमा मातहतका अदालत तथा अर्धन्यायिक निकायलाई आवश्यक निर्देशन दिने, </div><div class="content-paragraph indent-section"> (ढ) फैसला कार्यान्वयनमा संलग्न कर्मचारीको क्षमता अभिवृद्धि सम्बन्धी कार्यक्रम सञ्चालन गर्ने, </div><div class="content-paragraph indent-section"> (ण) कैद, दण्ड जरिबाना तथा सरकारी बिगोको लगत र अभिलेख व्यवस्थापन गर्ने प्रयोजनको लागि आवश्यक पर्ने फारामका ढाँचाहरू स्वीकृत गरी, गराई लागू गर्ने गराउने, </div><div class="content-paragraph indent-section"> (त) फैसला कार्यान्वयन सम्बन्धमा गर्नु पर्ने नीतिगत तथा कानूनी सुधारको विषयमा अदालत समक्ष सुझाव पेस गर्ने, </div><div class="content-paragraph indent-section"> (थ) फैसला कार्यान्वयनलाई आवश्यक पर्ने सफ्टवेयर निर्माण गरी आफ्नो काम, कारबाहीलाई सूचना प्रविधि सञ्जालमा आबद्ध गर्ने, गराउने । </div><div class="document-title text-left"> १३१. महानिर्देशकको काम, कर्तव्य र अधिकारः </div><div class="content-paragraph"> (१) महानिर्देशकको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) निर्देशनालयको प्रमुखको रूपमा काम गर्ने, </div><div class="content-paragraph indent-section"> (ख) निर्देशनालयको आर्थिक तथा प्रशासनिक प्रबन्ध गर्ने, </div><div class="content-paragraph indent-section"> (ग) निर्देशनालयको वार्षिक कार्यक्रम बनाई कार्यान्वयन गर्ने, </div><div class="content-paragraph indent-section"> (घ) फैसला कार्यान्वयनको सिलसिलामा कुनै द्विविधा परी मातहतका अदालतबाट लेखी आएमा सो सम्बन्धमा कानून बमोजिम निकासा दिने, </div><div class="content-paragraph indent-section"> (ङ) मातहतका अदालतबाट झुष्ठा विवरणका आधारमा वा प्रचलित कानून विपरीत लगत कट्टा भएको देखिएमा लगत पुनर्स्थापना गर्न निर्देशन दिने, </div><div class="content-paragraph indent-section"> (च) फैसला कार्यान्वयनको सिलसिलामा तहसिलदार वा सो कार्यमा संलग्न कर्मचारीको बदनियत रहेको देखिन आएमा अख्तियारवाला समक्ष आवश्यक कारबाहीको लागि लेखी पठाउने, </div><div class="content-paragraph indent-section"> (छ) केन्द्रीय लगत कट्टा समितिको निर्णय कार्यान्वयन गर्ने, गराउने, </div><div class="content-paragraph indent-section"> (ज) अदालतबाट तोकिएको अन्य कार्य गर्ने, गराउने । </div><div class="content-paragraph"> (२) उपनियम (१) बमोजिम आफूलाई प्राप्त केही अधिकार महानिर्देशकले आवश्यकता अनुसार निर्देशनालयका निर्देशकलाई प्रत्यायोजन गर्न सक्नेछ । </div><div class="document-title text-left"> १३२. केन्द्रीय लगत अभिलेख शाखाका निर्देशकको काम, कर्तव्य अधिकारः </div><div class="content-paragraph"> निर्देशनालय अन्तर्गत रहने केन्द्रीय लगत अभिलेख शाखाका निर्देशकको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) मातहतका अदालतबाट प्राप्त दण्ड, जरिबाना, कैद, सरकारी बिगो तथा जिन्सी सम्बन्धी सामान लगायत फैसला कार्यान्वयन सम्बन्धी प्राप्त अन्य विवरणको केन्द्रीय अभिलेख तयार गरी नियमित रूपमा अद्यावधिक गर्ने, </div><div class="content-paragraph indent-section"> (ख) कैद, दण्ड जरिबानाको लगतलाई केन्द्रीय कम्प्यूटर सञ्जालमा आबद्ध गराई सरोकारवाला निकायसम्म सूचना प्रवाह गर्ने, </div><div class="content-paragraph indent-section"> (ग) कैद, दण्ड जरिबानाको लगतको अद्यावधिक लगत विवरण असुल तहसिलका लागि फैसला कार्यान्वयन शाखामा पठाउने । </div><div class="content-paragraph indent-section"> (घ) महानिर्देशकले तोके बमोजिमका कार्य गर्ने । </div><div class="document-title text-left"> १३३. फैसला कार्यान्वयन शाखाका निर्देशकको काम, कर्तव्य अधिकारः </div><div class="content-paragraph"> निर्देशनालय अन्तर्गत रहने फैसला कार्यान्वयन शाखाका निर्देशकको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) केन्द्रीय लगत अभिलेख शाखाबाट प्राप्त भएको दण्ड, जरिबाना, सरकारी बिगो र कैदको लगत विवरण अनुसारका व्यक्तिहरू पक्राउ गरी असुल तहसील गर्ने, गराउने, </div><div class="content-paragraph indent-section"> (ख) फैसला कार्यान्वयनको सिलसिलामा आवश्यकता अनुसार प्रहरी जनशक्ति समेत समुचित परिचालन र व्यवस्थापन गर्ने गराउने, </div><div class="content-paragraph indent-section"> (ग) कैद, दण्ड जरिबाना असुल तहसीललाई प्रभावकारी बनाउन आवश्यक कार्य गर्ने, </div><div class="content-paragraph indent-section"> (घ) महानिर्देशकले तोके बमोजिमका कार्य गर्ने । </div><div class="document-title text-left"> १३४. फैसला कार्यान्वयन गर्ने समयावधि बढाउन निवेदन दिन सक्नेः </div><div class="content-paragraph"> (१) कानून निर्माण गर्न पूरा गर्नु पर्ने लामो प्रक्रिया वा अन्य काबु बाहिरको परिस्थितिले गर्दा कुनै निर्देशनात्मक आदेश निर्धारित समयावधिभित्र कार्यान्वयन गर्न नसकेमा वा नसक्ने भएमा सोको आधार र कारण खोली सम्बन्धित निकाय वा अधिकारीले महान्यायाधिवक्ता मार्फत मुख्य रजिस्ट्रार समक्ष आदेश कार्यान्वयन गर्ने मनासिब समयावधि थप गर्न निवेदन दिन सक्नेछ । </div><div class="content-paragraph"> (२) उपनियम (१) बमोजिम प्राप्त निवेदन मुख्य रजिस्ट्रारले इजलास समक्ष पेस गरी इजलासबाट भएको आदेश अनुसार गर्नु पर्नेछ । </div><div class="document-title text-left"> १३५. सजायमा छुट दिई लगत कट्टा गर्न सक्नेः </div><div class="content-paragraph"> (१) *मुलुकी देवानी कार्यविधि संहिता, २०७४ को दफा २४६ को अधीनमा रही निर्देशनालयले केन्द्रीय लगत कट्टा समितिको निर्णय अनुसार समय-समयमा सूचना प्रकाशन गरी तोकेको अवधिभित्र अन्तिम फैसला बमोजिम कायम भएको कैद, जरिबाना वा सरकारी बिगो बुझाउन आएमा देहाय बमोजिम छुट दिई लगत कट्टा गर्न गराउन सक्नेछः- </div><div class="content-paragraph indent-section"> (क) सूचना प्रकाशन भएको मितिले पचास वर्षभन्दा अघिको अन्तिम फैसला बमोजिमको लगतमा पचहत्तर प्रतिशत, </div><div class="content-paragraph indent-section"> (ख) सूचना प्रकाशन भएको मितिले तीस वर्षभन्दा अघि पचास वर्षसम्मको अन्तिम फैसला बमोजिमको लगतमा पचास प्रतिशत, </div><div class="content-paragraph indent-section"> (ग) सूचना प्रकाशन भएको मितिले बीस वर्षभन्दा अघि तीस वर्षसम्मको अन्तिम फैसला बमोजिमको लगतमा पच्चीस प्रतिशत । </div><div class="content-paragraph"> (२) निर्देशनालयले केन्द्रीय लगत कट्टा समितिले मापदण्ड निर्धारण गरी गरेको निर्णयको अधीनमा रही देहाय बमोजिमको मातहतका अदालतमा अन्तिम फैसला बमोजिम रहेका लगत कट्टा गर्न आदेश दिन सक्नेछः- </div><div class="content-paragraph indent-section"> (क) कैद जरिबाना लागेको व्यक्तिको उमेर एक सय वर्ष पूरा भैसकेको, </div><div class="content-paragraph indent-section"> (ख) दुई वर्षसम्म कैद र पच्चीस हजार रूपैयाँसम्मको जरिबाना र पच्चीस हजार रूपैयाँसम्मको सरकारी बिगो बीस वर्षसम्म असुल उपर हुन नसकेको । </div><div class="content-paragraph"> (३) उपनियम (२) को खण्ड (ख) को प्रयोजनको लागि मापदण्ड निर्धारण गर्दा केन्द्रीय लगत कट्टा समितिले प्रतिवादीको उमेर, अपराधको प्रकृति, पीडितको अवस्था र अदालतले समय–समयमा दिएका निर्देशन र नेपाल सरकारले सजाय सम्बन्धमा लिएको नीतिलाई विचार गर्नु पर्नेछ । </div><div class="document-title text-left"> १३६. केन्द्रीय लगत कट्टा समितिः </div><div class="content-paragraph"> (१) नियम १३५ बमोजिम पुराना कैद, जरिबाना वा सरकारी बिगो छुट दिई लगत कट्टा गर्ने समेतको कार्य गर्न निर्देशनालयमा देहाय बमोजिमको एक केन्द्रीय लगत कट्टा समिति रहनेछः- </div><div class="content-paragraph indent-section"> (क) प्रधान न्यायाधीशले तोकेको उच्च अदालतको मुख्य न्यायाधीश </div><div class="content-paragraph indent-subsection"> वा न्यायाधीश <span style="float: right;">- अध्यक्ष</span></div><div class="content-paragraph indent-section"> (ख) प्रधान न्यायाधीशले तोकेको एक जना जिल्ला न्यायाधीश <span style="float: right;">–सदस्य</span></div><div class="content-paragraph indent-section"> (ग) महानिर्देशक <span style="float: right;">–सदस्य–सचिव</span></div><div class="content-paragraph"> (२) केन्द्रीय लगत कट्टा समितिले बैठक सम्बन्धी आफ्नो कार्यविधि आफैं व्यवस्थित गर्नेछ । </div><div class="document-title text-left"> १३७. निर्देशनालय र जुनसुकै अदालतमा दण्ड जरिबाना वा बिगो दाखिला गर्न सक्नेः </div><div class="content-paragraph"> सम्बन्धित व्यक्तिले चाहेमा अदालतको फैसलाले लागेको दण्ड जरिबाना वा सरकारी बिगो निर्देशनालय वा जुनसुकै अदालतमा दाखिला गर्न सक्नेछ । </div><div class="document-title text-left"> १३८. प्रोत्साहन रकम पाउनेः </div><div class="content-paragraph"> अदालतको फैसलाले लागेको कैद, जरिबाना सरकारी बिगो असुल तहसिलको लागि खटिएको डोर वा अन्य व्यक्ति वा संस्था जो सुकैले जिल्ला अदालत नियमावलीमा व्यवस्था भए बमोजिमको प्रोत्साहन रकम पाउनेछ । </div><div class="document-title text-left"> १३९. तहसील शाखामा काम गर्ने कर्मचारी निर्देशनालयको मातहत रहनेः </div><div class="content-paragraph"> (१) जिल्ला अदालतका तहसील शाखामा कार्यरत् सम्पूर्ण कर्मचारीहरू निर्देशनालयको मातहतमा रहनेछन् र निजहरूको कामको अभिलेख निर्देशनालयले राख्नेछ । </div><div class="content-paragraph"> (२) तहसील शाखामा कार्यरत कर्मचारीहरूको काज, सरुवा, बढुवा भएमा सोको जानकारी अख्तियारवालाले निर्देशनालयलाई दिनु पर्नेछ । </div><div class="document-title text-left"> १४०. सहयोग गर्नु पर्नेः </div><div class="content-paragraph"> (१) अदालतबाट भएका फैसलाको कार्यान्वयनमा खटिएका कर्मचारीलाई सहयोग गर्नु मुद्दाका पक्ष, कानून व्यवसायी, नागरिक समाज, प्रहरी प्रशासन, सरकारी कार्यालय, स्थानीय तहका प्रतिनिधि एवम् स्थानीय व्यक्ति लगायत सबै सरोकारवालाको कर्तव्य हुनेछ । </div><div class="content-paragraph"> (२) फैसला कार्यान्वयनको सिलसिलामा निर्देशनालयले दिएको आदेशको पालना गर्नु सम्बन्धित सबैको कर्तव्य हुनेछ । </div><div class="content-paragraph"> (३) फैसला कार्यान्वयनको सम्बन्धमा प्रहरी परिचालनका लागि महानिर्देशक, निर्देशनालयका निर्देशक वा निर्देशनालयले खटाएका अधिकृतले दिएको आदेश सम्बन्धित प्रहरी कार्यालयले तदारुकताका साथ पालना गर्नु पर्नेछ । </div><div class="content-paragraph"> (४) निर्देशनालयले दण्ड जरिबाना वा सरकारी बिगो बुझाउन बाँकी रहेको व्यक्तिलाई खानेपानी, विद्युत, टेलिफोन जस्ता सार्वजनिक सेवा प्रदान गर्न रोक लगाउन सार्वजनिक सेवाको नियमन र वितरण गर्ने निकायलाई अनुरोध गरेमा सो बमोजिम सेवामा रोक लगाई दण्ड जरिबाना बुझाएपछि सेवा प्रवाह गर्नु सम्बन्धित निकायको कर्तव्य हुनेछ । </div><div class="document-title text-left"> १४१. विवरण पठाउनु पर्नेः </div><div class="content-paragraph"> (१) निर्देशनालयले फैसला कार्यान्वयन सम्बन्धी दण्ड जरिवाना र सरकारी बिगो तथा जिन्सी सामानको लगत विवरण माग गरेमा सम्बन्धित जिल्ला अदालत र अर्धन्यायिक निकायले त्यस्तो विवरण यथाशीघ्र निर्देशनालयमा पठाउनु पर्नेछ । </div><div class="content-paragraph"> (२) उपनियम (१) बमोजिम प्राप्त लगत विवरणलाई निर्देशनालयले जिल्लागत रूपमा अद्यावधिक गरी राख्नेछ। </div><div class="content-paragraph"> (३) प्रत्येक उच्च अदालतले कैद, दण्ड जरिबाना र सरकारी बिगोको लगत कसी असुल तहसीलको लागि सम्बन्धित जिल्ला अदालतमा पठाई सोको जानकारी निर्देशनालयलाई दिनु पर्नेछ । </div><div class="content-paragraph"> (४) अदालत वा अन्य न्यायिक निकायले आफूले असुल उपर गरेको कैद, दण्ड जरिबाना र सरकारी बिगोको विवरण मासिक रूपमा निर्देशनालयमा पठाउनु पर्नेछ । </div><div class="content-paragraph"> (५) सुरु फैसला उपर परेको पुनरावेदन, दोहोऱ्याई पाउँ, पुनरावलोकन वा अनुमतिको माध्यमबाट सुरू फैसलामा परिवर्तन भई सुरु फैसला बमोजिमको कैद, जरिबाना वा सरकारी बिगो असुल सम्बन्धी लगतमा परिवर्तन भएमा सो बमोजिम लगत अद्यावधिक गर्न सम्बन्धित जिल्ला अदालतमा पठाई सोको जानकारी निर्देशनालयलाई दिनु पर्नेछ । </div><div class="content-paragraph"> (६) फैसला अन्तिम भएको मितिले एक वर्षसम्म नगद धरौटी फिर्ता लिन नआएमा त्यस्तो रकम राजश्वमा आम्दानी बाँध्नु पर्छ। </div><div class="document-subtitle text-center"> परिच्छेद – १६ </div><div class="document-subtitle text-center"> कानून व्यवसायी र कानूनी सहायता </div><div class="document-title text-left"> १४२. पक्षले कानून व्यवसायी नियुक्त गर्न सक्नेः </div><div class="content-paragraph"> (१) कुनै पक्षले अदालतमा दर्ता हुने लिखत तयार गर्न वा आफ्नोतर्फबाट अदालत समक्ष बहस पैरवी गर्ने समेतको कार्य गर्न कानून व्यवसायी नियुक्ति गर्न सक्नेछ। </div><div class="content-paragraph"> (२) उपनियम (१) बमोजिम कानून व्यवसायी नियुक्ति गर्दा अनुसूची-३ बमोजिमको दस्तुर सहित वकालतनामा भरी अदालत समक्ष पेस गर्नु पर्नेछ । </div><div class="document-title text-left"> १४३. वैतनिक कानून व्यवसायीको नियुक्तिः </div><div class="content-paragraph"> (१) आफूले कानून व्यवसायी राख नसक्ने असहाय, अशक्त, नाबालक, आर्थिक रूपमा विपन्न वा थुनामा रहेका व्यक्तिलाई कानूनी सहायता उपलब्ध गराउन अदालतमा आवश्यक सङ्ख्यामा वैतनिक कानून व्यससायी रहनेछन् । </div><div class="content-paragraph"> (२) वैतनिक कानून व्यवसायीको छनौट खुल्ला प्रतिस्पर्धाका आधारमा गरिनेछ । </div><div class="content-paragraph"> (३) उपनियम (२) बमोजिम वैतनिक कानून व्यवसायी छनौट गर्न सम्बन्धित अधिकारीले कम्तीमा पन्ध्र दिनको म्याद दिई इच्छुक कानून व्यवसायीबाट दरखास्त आह्वान गर्न सार्वजनिक सूचना प्रकाशन गर्नेछ । </div><div class="content-paragraph"> (४) उपनियम (३) बमोजिम प्रकाशित सूचनाको म्यादभित्र दरखास्त दिने व्यक्तिमध्येबाट अन्तरवार्ता लिई वैतनिक कानून व्यवसायीको पदमा उपयुक्त व्यक्ति छनोट गरिनेछ । </div><div class="content-paragraph"> (५) उपनियम (४) बमोजिम छनौट भएको व्यक्तिलाई रजिस्ट्रारले वैतनिक कानून व्यवसायीको रूपमा नियुक्ति गर्नेछ । </div><div class="content-paragraph"> (६) वैतनिक कानुन व्यवसायी सम्बन्धी अन्य व्यवस्था निर्देशिका बनाई व्यवस्थित गर्न सकिनेछ । </div><div class="document-title text-left"> १४४. वैतनिक कानून व्यवसायीको काम, कर्तव्य र अधिकारः </div><div class="content-paragraph"> (१) वैतनिक कानून व्यवसायीले कानूनी सहायता शाखामा रही कार्यालय समयभर काम गर्नु पर्नेछ । </div><div class="content-paragraph"> (२) वैतनिक कानून व्यवसायीको काम, कर्तव्य र अधिकार देहाय बमोजिम हुनेछः- </div><div class="content-paragraph indent-section"> (क) पक्षले दिएको निवेदनको आधारमा वा प्रधान न्यायाधीश, इजलास वा मुख्य रजिस्ट्रारले तोकेका मुद्दामा असहाय, अशक्त, नाबालक, आर्थिक रूपमा विपन्न वा थुनामा रहेका व्यक्तिको तर्फबाट आवश्यक कानूनी लिखत तयार गर्ने र बहस पैरवी गर्ने, </div><div class="content-paragraph indent-section"> (ख) खण्ड (क) मा उल्लिखित व्यक्तिलाई मुद्दासँग सम्बन्धित विषयमा परामर्श दिने, </div><div class="content-paragraph indent-section"> (ग) खण्ड (क) मा उल्लिखित व्यक्तिलाई मुद्दाको कारबाहीको अवस्थाका सम्बन्धमा जानकारी दिने, </div><div class="content-paragraph indent-section"> (घ) अदालतले तोकेको कारागारको भमण गरी असाहय असक्षम पक्षलाई कानूनी सहायता प्रदान गर्ने । </div><div class="content-paragraph"> (३) प्रचलित कानून बमोजिम कानून व्यवसायीले पालना गर्नु पर्ने आचरण वैतनिक कानून व्यवसायीले समेत पालना गर्नु पर्नेछ । </div><div class="content-paragraph"> (४) वैतनिक कानून व्यवसायीले कानूनी सहायता प्रदान गर्नु पर्ने मिसिल बिना शुल्क अध्ययन गर्न वा कुनै कागजको नक्कल लिन पाउनेछ । </div><div class="content-paragraph"> (५) वैतनिक कानून व्यवसायीले आफूले गरेको हरेक कार्यको प्रगति विवरण, कानूनी सहायता उपलब्ध गराउने सम्बन्धमा देखा परेका कठिनाई र सो कठिनाई निवारण गर्ने उपाय समेत खुलाई प्रत्येक महिना अदालतमा प्रतिवेदन पेस गर्नु पर्नेछ । </div><div class="document-title text-left"> १४५. वैतनिक कानून व्यवसायीको सेवाको सर्तः </div><div class="content-paragraph"> (१) वैतनिक कानून व्यवसायीको पदावधि एक वर्षको हुनेछ र निजको काम सन्तोषजनक भएमा निजलाई पुनः नियुक्ति गर्न सकिनेछ । </div><div class="content-paragraph"> (२) देहायको अवस्थामा वैतनिक कानून व्यवसायी आफ्नो पदबाट मुक्त हुनेछः- </div><div class="content-paragraph indent-section"> (क) निजले दिएको राजीनामा सम्बन्धित अधिकारीबाट स्वीकृत भएमा, </div><div class="content-paragraph indent-section"> (ख) तोकिएको जिम्मेवारी इमान्दारीसाथ पूरा नगरेको, बेइमानी वा लापरबाही गरेको, निजले पालना गर्नु पर्ने आचरण पालना नगरेको वा बिना सूचना अदालतमा अनुपस्थित रहेको भनी सम्बन्धित अधिकारीले निजलाई पदमुक्त गरेमा, </div><div class="content-paragraph indent-section"> (ग) निजको पदावधि समाप्त भएमा, </div><div class="content-paragraph indent-section"> (घ) नेपाल कानून व्यवसायी परिषदबाट निजलाई कुनै प्रकारको सजाय भएमा, </div><div class="content-paragraph indent-section"> (ङ) निजको मृत्यु भएमा । </div><div class="content-paragraph"> (३) उपनियम (२) को खण्ड (ख) बमोजिम पदमुक्त गर्नु अघि निजलाई सफाई पेस गर्ने मनसिब मौकाबाट बञ्चित गरिने छैन । </div><div class="content-paragraph"> (४) वैतनिक कानून व्यवसायीले अदालतले तोके बमोजिमको मासिक पारिश्रमिक र सुविधा पाउनेछ। </div><div class="content-paragraph"> (५) वैतनिक कानून व्यवसायीले सार्वजनिक बिदा वाहेक प्रत्येक महिना सम्बन्धित अधिकारीबाट स्वीकृत गराई बढीमा तीन दिन बिदा बस्न सक्नेछ । त्यस्तो बिदा सञ्चित गरी अर्को महिनामा लिन पाइने छैन । </div><div class="content-paragraph"> (६) वैतनिक कानून व्यवसायीले आफ्नो पदबाट मुक्त भएपछि निजले आफ्नो जिम्माका फाइल कागजात लगायतका अदालतका नगदी, जिन्सी सम्बन्धित अधिकारीले तोकेको कर्मचारीलाई अनिवार्य रूपमा बुझाउनु पर्नेछ । </div><div class="content-paragraph"> (७) वैतनिक कानून व्यवसायीले अदालतमा बहस पैरवी गर्दा छुट्टै वकालतनामा दिनु पर्ने छैन । </div><div class="document-title text-left"> १४६. स्वेच्छिक कानूनी सहायता सम्बन्धी व्यवस्थाः </div><div class="content-paragraph"> असहाय, अशक्त, नाबालक, आर्थिक रूपमा विपन्न वा थुनामा रहेका मुद्दाका पक्षहरूलाई स्वेच्छिक कानूनी सहायता (प्रो बोनो सेवा) उपलब्ध गराउन अदालतले आवश्यक व्यवस्था मिलाउन सक्नेछ । </div><div class="document-subtitle text-center"> परिच्छेद – १७ </div><div class="document-subtitle text-center"> विविध </div><div class="document-title text-left"> १४७. अदालतको सहयोगी (एमिकस क्युरी) सम्बन्धी व्यवस्थाः </div><div class="content-paragraph"> कुनै मुद्दामा समावेश भएको संवैधानिक वा कानूनी प्रश्नलाई दृष्टिगत गरी इजलासले सो मुद्दाको निरूपण गर्न अदालतको सहयोगी (एमिकस क्युरी) को रूपमा कुनै कानून व्यवसायी, सरकारी वकिल वा विशेषज्ञको सहयोग लिन सक्नेछ । </div><div class="document-title text-left"> १४८. अन्य माध्यमबाट म्याद वा सूचना तामेल गराउन सक्नेः </div><div class="content-paragraph"> (१) *मुलुकी देवानी कार्यविधि संहिता, २०७४ को दफा १०५ तथा मुलुकी फौजदारी कार्यविधि संहिता, २०७४ को दफा ६१ र दफा ६३ बमोजिम तोकिएको प्रक्रियाबाट म्याद वा सूचना तामेल हुन नसकेमा अदालतले देहाय बमोजिम म्याद वा सूचना तामेल गराउन सक्नेछः– </div><div class="content-paragraph indent-section"> (क) म्याद वा सूचना तामेल गरिनु पर्ने व्यक्तिको कुनै फ्याक्स, इमेल वा अन्य अभिलेख हुन सक्ने विद्युतीय माध्यमको ठेगाना भए सो माध्यमबाट, </div><div class="content-paragraph indent-section"> (ख) मुद्दाको प्रकृति हेरी पक्षले म्याद वा सूचना तामेली भएको जानकारी सहज रूपमा पाउन सक्ने मनासिब आधार र कारण छ भनी सम्बन्धित अधिकारीबाट आदेश भएमा कुनै राष्ट्रिय दैनिक पत्रिकामा सूचना प्रकाशन गरेर वा विद्युतीय माध्यम रेडियो, टेलिभिजनबाट सूचना प्रसारण गरेर, </div><div class="content-paragraph indent-section"> (ग) कुनै सरकारी अड्डा वा स्थानीय तह मार्फत म्याद वा सूचना तामेल गर्न पठाउँदा सो म्याद वा सूचना तामेल हुन सक्छ भन्ने सम्बन्धित अधिकारीलाई लागेमा सो अड्डा वा स्थानीय तहमा पठाएर । </div><div class="content-paragraph"> (२) उपनियम (१) को खण्ड (ख) बमोजिम म्याद वा सूचना तामेल गर्दा लाग्ने खर्च निवेदक, पुनरावेदक वा वादी पक्षबाट असुल गरी पछि कोर्ट फी सरह भराइ दिनु पर्नेछ । </div><div class="content-paragraph"> (३) यस नियम बमोजिम तामेल भएको म्याद वा सूचना रीत पूर्वक तामेल भएको मानिनेछ । </div><div class="document-title text-left"> १४९. वारिस वा कानून व्यवसायीलाई म्याद वा सूचना तामेल गर्न सकिनेः </div><div class="content-paragraph"> (१) मुद्दाको पक्षले निजलाई अदालतबाट दिने कुनै म्याद वा सूचना बुझी लिन कुनै वारिस वा कानून व्यवसायी नियुक्त गर्न सक्नेछ । </div><div class="content-paragraph"> (२) उपनियम (१) बमोजिम वारिस वा कानून व्यवसायी नियुक्त गरेको जानकारी पक्षले अदालतलाई दिनु पर्नेछ । </div><div class="content-paragraph"> (३) उपनियम (१) बमोजिम नियुक्त वारिस र कानून व्यवसायीले आफ्नो ठेगाना, फोन नम्बर, मोबाईल नम्बर, इमेल, पोष्टबक्स नम्बर लगायत आफ्नो कार्यालयको ठेगानामा समेतको विवरण सम्बन्धित अधिकारीलाई उपलब्ध गराउनु पर्नेछ। </div><div class="content-paragraph"> (४) उपनियम (३) बमोजिमको विवरण शाखा प्रमुखले प्रमाणित गरी एक प्रति सम्बन्धित मिसिल संलग्न गरिनेछ । </div><div class="content-paragraph"> (५) अदालतको तर्फबाट पक्षलाई दिनु पर्ने कुनै म्याद वा सूचना उपनियम (३) बमोजिम उपलव्ध गराएको विवरणमा उल्लेख भएको फोन नम्बर, मोबाईल नम्बर, इमेल, पोष्टबक्स नम्बर वा कार्यालयको ठेगानामा तामेल गर्न वा सम्प्रेषण गर्न सकिनेछ । </div><div class="content-paragraph"> (६) उपनियम (५) बमोजिम तामेल गरेको वा सम्प्रेषण गरेको म्याद वा सूचना कानून बमोजिम निजले प्राप्त गरेको मानिनेछ । </div><div class="document-title text-left"> १५०. म्याद तामेल गर्दा रोहवरमा राख्नेः </div><div class="content-paragraph"> *मुलुकी देवानी कार्यविधि संहिता, २०७४ को दफा १०५ तथा मुलुकी फौजदारी कार्यविधि संहिता, २०७४ को दफा ६१ र दफा ६३ बमोजिम म्याद तामेल गर्न जाँदा सम्बन्धित गाउँपालिका वा नगरपालिकाको सदस्य वा सचिव फेला पार्न नसकेमा सम्बन्धित गाउँपालिका वा नगरपालिकामा रहेका सरकारी कार्यालयका कम्तीमा राजपत्र अनङ्कित तृतीय श्रेणी वा सो सरहका कर्मचारी रोहबरमा राखी म्याद तामेल गर्न सकिनेछ । </div><div class="document-title text-left"> १५१. म्याद तामेल गर्न सहयोग गर्नु पर्नेः </div><div class="content-paragraph"> (१) लिखतमा उल्लिखित ठेगाना पत्ता नलागी म्याद तामेल हुन नसकेको भनी तामेलदारको प्रतिवेदन पर्न आएमा सम्बन्धित पक्षले म्यादवालाको घर ठेगाना देखाई म्याद तामेलमा सहयोग गर्नु पर्नेछ । </div><div class="content-paragraph"> (२) मुद्दाको कुनै पक्षलाई म्याद तामेल गर्ने सम्बन्धमा अदालतले सहयोग मागेमा सो बमोजिम सहयोग गर्नु सम्बन्धित पक्षको कर्तव्य हुनेछ । </div><div class="document-title text-left"> १५२. तामेलदार उपर कारबाही हुन सक्नेः </div><div class="content-paragraph"> (१) तामेली गर्न पठाइएको म्याद तामेलदारले बुझी लिएको मितिले बाटाको म्याद बाहेक * सात दिनभित्र तामेल गरी तामेली प्रतिवेदन पेस गर्नु पर्नेछ । </div><div class="content-paragraph"> (२) कुनै तामेलदारले उपनियम (१) बमोजिमको अवधिभित्र म्याद तामेल नगरेमा वा म्याद तामेल गर्दा पटक पटक बेरीत हुने गरी तामेल गरेमा त्यस्तो तामेलदार उपर विभागीय सजाय हुनेछ । </div><div class="document-title text-left"> १५३. मुद्दाको टिपोट तयार गर्नेः </div><div class="content-paragraph"> (१) कुनै मुद्दा इजलास समक्ष निर्णयको लागि पेस गर्नु अगावै शाखा प्रमुखले मिसिल सामेल रहेका फिराद, उजुरी, रिट निवेदन, प्रतिउत्तर, लिखित जवाफ, पक्षहरुको बयान, साक्षी र विशेषज्ञको बकपत्र, तल्लो अदालतको फैसला, पुनरावेदन, अदालतको आदेश, लिखित प्रतिवाद लगायत सबै लिखतहरूको सारांश र मुद्दाका पक्षहरूबीच मुख नमिली ठहर गर्नु पर्ने मुख्य कुरा लेखी मिसिल सामेल राख्नु पर्नेछ । </div><div class="content-paragraph"> (२) सम्बन्धित अधिकारीले मुद्दाको टिपोटमा माथिल्लो अधिकृतबाट जाँच गर्ने व्यवस्था मिलाउनु पर्नेछ । </div><div class="content-paragraph"> (३) मुद्दाको टिपोटमा सो तयार गर्ने शाखा प्रमुख र जाँच गर्ने अधिकृतले प्रमाणित गर्नु पर्नेछ । </div><div class="content-paragraph"> (४) मुद्दाको टिपोटमा कसैले पनि आफ्नो व्यक्तिगत राय वा मुद्दामा प्रभाव पर्ने कुनै कुरा लेख हुँदैन । </div><div class="content-paragraph"> (५) न्यायाधीशले आवश्यकता अनुसार मुद्दाको टिपोटमा उल्लेख भएको कुनै बेहोरा थपघट वा हेरफेर गर्न सक्नेछ । </div><div class="document-title text-left"> १५४. निरीक्षणः </div><div class="content-paragraph"> अदालतले आफ्नो मातहतको अदालत र आफुले पुनरावेदन सुन्ने निकाय वा अधिकारीको कार्यालयको निरीक्षण गर्दा न्याय प्रशासन ऐन, २०७३ को दफा २० मा उल्लेख भएको कुराहरूका अतिरिक्त देहायका कुराहरू पनि जाँच गर्नु पर्नेछः- </div><div class="content-paragraph indent-section"> (क) मुलतबी कानून बमोजिम राखिएको हो वा होइन मुलतबी जगाउने काम यथासमयमा भएको छ वा छैन ? </div><div class="content-paragraph indent-section"> (ख) कानून बमोजिम कोर्ट फी, धरौटी जमानत लिएको वा समयमा राजस्व दाखिला भएको छ छैन ? धरौटी सदर स्याहा भएको छ छैन ? र जिन्सी सेस्ता दुरुस्त छ छैन ? </div><div class="content-paragraph indent-section"> (ग) अदालतको भौतिक सम्पतिको संरक्षण र मर्मत सम्भारको अवस्था कस्तो छ ? </div><div class="content-paragraph indent-section"> (घ) सूचना प्रविधिको प्रयोग गरी पत्राचार गर्ने, कजलिष्ट निकाल्ने, मुद्दाको कारबाही जनाउने, फैसला अपलोड गर्ने कार्य भएको छ वा छैन ? </div><div class="content-paragraph indent-section"> (ङ) न्यायाधीशले गरेको फैसलाको स्तर कस्तो छ ? फैसला समयमा तयार भएको छ छैन ? </div><div class="content-paragraph indent-section"> (च) धरौटीमा राखिएको पुनरावेदनपत्रको नियमित अनुगमन र पत्राचार भएको छ छैन ? </div><div class="content-paragraph indent-section"> (छ) निरीक्षण गर्न आवश्यक देखेका अन्य कुरा । </div><div class="document-title text-left"> १५५. मिसिलको आन्तरिक निरीक्षणः </div><div class="content-paragraph"> सम्बन्धित अधिकारीले अदालतको मिसिलको वर्षमा कम्तीमा दुई पटक आन्तरिक निरीक्षण गर्नु पर्नेछ । </div><div class="document-title text-left"> १५६. वार्षिक प्रतिवेदनमा खुलाउने कुराहरूः </div><div class="content-paragraph"> अदालतको वार्षिक प्रतिवेदनमा देहायका कुराहरू समावेश गर्नु पर्नेछः- </div><div class="content-paragraph indent-section"> (क) अदालत र मातहतका अदालतमा कार्यरत न्यायाधीश र अधिकृतको नाम, </div><div class="content-paragraph indent-section"> (ख) अदालत र मातहतका अदालतमा दर्ता भएका विभिन्न प्रकृतीका मुद्दा, निवेदन र प्रतिवेदनको लगत, फछर्यौट र बाँकीको स्थिति, </div><div class="content-paragraph indent-section"> (ग) न्यायाधीशगत मुद्दा फछर्यौटको विवरण </div><div class="content-paragraph indent-section"> (घ) पुनरावेदन परेका मुद्दामा कुन-कुन अदालतको निर्णय उपर पुनरावेदन परी प्रतिवेदन अवधिभरमा किनारा लागेको मुद्दामा तल्लो अदालतको निर्णय सदर वा उल्टी वा केही उल्टी भएका मुद्दाहरूको विवरण र सङ्ख्या, </div><div class="content-paragraph indent-section"> (ङ) निर्देशनात्मक आदेश जारी भएको सङ्ख्या र त्यसको कार्यान्वयन स्थिति, </div><div class="content-paragraph indent-section"> (च) मुद्दा छिटो छरितो किसिमले टुङ्गिने तर्फ प्रतिवेदन अवधिभरमा प्रगति भयो भएन त्यसको कारण र त्यसबारे अदालतको सुझाव, </div><div class="content-paragraph indent-section"> (छ) न्यायपालिकाको सुधारको सम्बन्धमा अदालतले दिन चाहेको सुझाव, </div><div class="content-paragraph indent-section"> (ज) नेपालको न्याय प्रशासनसँग सम्बन्धित अन्य कुनै कुरा । </div><div class="document-title text-left"> १५७. मास्केवारीको ढाँचाः </div><div class="content-paragraph"> मातहतका अदालतले तयार गरी पठाउनु पर्ने मास्केवारीको ढाँचा अदालतले तोके बमोजिम हुनेछ । </div><div class="document-title text-left"> १५८. हाजिरी किताबः </div><div class="content-paragraph"> प्रधान न्यायाधीश लगायत सबै न्यायाधीशले आफू अदालतमा उपस्थित भएको प्रत्येक दिन हाजिरी किताब वा डिजिटल मेसिनको माध्यमबाट आफ्नो उपस्थिति जनाउनु पर्नेछ । </div><div class="document-title text-left"> १५९. कुनै प्रकाशन निजी क्षेत्रबाट गराउन सक्नेः </div><div class="content-paragraph"> अदालतले नेपाल कानून पत्रिका, सर्वोच्च अदालत बुलेटिन वा अदालतबाट हुने अन्य प्रकाशनहरू निर्धारित सर्तमा निजी क्षेत्रको कुनै व्यक्ति वा संस्थालाई प्रकाशन गर्न अनुमति दिन सक्नेछ । </div><div class="document-title text-left"> १६०. अदालतले प्राविधिक वा विशेषज्ञ सेवा लिन सक्नेः </div><div class="content-paragraph"> अदालतले न्याय सम्पादनको काममा आवश्यकता अनुसार प्राविधिक वा विशेषज्ञको सेवा लिन सक्नेछ । </div><div class="document-title text-left"> १६१. अतिरिक्त रकम प्रदान गर्नेः </div><div class="content-paragraph"> बडा दशैंको बिदाको अवधिमा बन्दीप्रत्यक्षीकरणको प्रयोजनको लागि अदालत खुल्ला भएको अवधिमा खटिएका कर्मचारीलाई सो अवधिको लागि निजले खाईपाई आएको तलब भत्ताको अतिरिक्त सो बराबरको अतिरिक्त रकम समेत प्रदान गरिनेछ । </div><div class="document-title text-left"> १६२. अदालतको नियमित प्रयोगकर्ताः </div><div class="content-paragraph"> (१) तीन वा सो भन्दा बढी भिन्न भिन्न मुद्दामा वारिस बस्ने व्यक्तिलाई अदालतले नियमित प्रयोगकर्ताको रूपमा मान्यता प्रदान गर्नेछ । </div><div class="content-paragraph"> (२) अदालतको नियमित प्रयोगकर्ता अदालतमा दर्ता हुनु पर्नेछ । </div><div class="content-paragraph"> (३) उपनियम (२) को प्रयोजनको लागि अदालतको नियमित प्रयोगकर्ताले आफ्नो नाम, थर, वतन, उमेर, बाबु वा आमाको नाम, थर खुलाई दुई प्रति फोटो समेत संलग्न गरी मुख्य रजिस्ट्रार समक्ष निवेदन पेस गर्नु पर्नेछ । </div><div class="content-paragraph"> (४) उपनियम (३) बमोजिम निवेदन प्राप्त भएमा सो उपर आवश्यक जाँचबुझ गरी मुख्य रजिस्ट्रारले अदालतको नियमित प्रयोगकर्ताको नाम अदालतको अभिलेखमा दर्ता गर्नेछ । </div><div class="content-paragraph"> (५) उपनियम (४) बमोजिम अदालतको अभिलेखमा दर्ता भएको अदालतको नियमित प्रयोगकर्तालाई अदालतले तोकेको ढाँचामा परिचयपत्र उपलब्ध गराइनेछ । </div><div class="content-paragraph"> (६) उपनियम (५) बमोजिमको परिचयपत्र अदालतको नियमित प्रयोगकर्ताले अदालतको परिसरमा प्रवेश गर्दा सबैले देख्ने गरी लगाउनु पर्नेछ । </div><div class="document-title text-left"> १६३. अदालतको हाता र इजलासभित्रको प्रवेशलाई नियमित, नियन्त्रित र व्यवस्थित गर्नेः </div><div class="content-paragraph"> (१) मुख्य रजिस्ट्रारले अदालतको हाताभित्र सर्वसाधारणको प्रवेशलाई व्यवस्थित गर्न प्रवेश अनुमतिपत्रको व्यवस्था गर्न सक्नेछ । </div><div class="content-paragraph"> (२) किर्ते जालसाजीमा सजाय पाएको, मुद्दामा मेलमिलाप वा मिलापत्र गर्न चाहने पक्षलाई मेलमिलाप वा मिलापत्र गर्न नदिने वा मुद्दा बोकी हिँड्ने व्यक्तिलाई अदालत हाताभित्र प्रवेशमा रोक लगाउने गरी मुख्य रजिस्ट्रारले आदेश दिन सक्नेछ । </div><div class="content-paragraph"> (३) अदालतले उपनियम (२) बमोजिमका व्यक्तिहरुको सूची सार्वजनिक गर्नेछ र त्यस्ता व्यक्तिहरूको नाम अदालतको सूचना बोर्डमा समय समयमा प्रकाशन वा प्रसारण गर्नेछ । </div><div class="content-paragraph"> (४) मुख्य रजिस्ट्रारले खुल्ला इजलासबाट हेरिने मुद्दा सुनुवाइ गर्दा इजलासमा मर्यादित र शान्त वातावरण कायम गर्ने कुरालाई दृष्टिगत गरी सर्वसाधारणको प्रवेशलाई नियमित, नियन्त्रित र व्यवस्थित गर्नु पर्नेछ । </div><div class="content-paragraph"> (५) इजलासभित्र अदालतको मर्यादा पालना गराउने र इजलास व्यवस्थापन गर्ने काम न्यायाधीशको निर्देशनको अधीनमा रही सम्बन्धित इजलास अधिकृतको हुनेछ । </div><div class="document-title text-left"> १६४. निर्देशिका बनाउन सक्नेः </div><div class="content-paragraph"> (१) अदालतले यस नियमावलीको प्रतिकूल नहुने गरी आवश्यक निर्देशिका बनाई लागू गर्न सक्नेछ । </div><div class="content-paragraph"> (२) उपनियम (१) बमोजिमको निर्देशिकाको पालना गर्नु सम्बन्धित सबैको कर्तव्य हुनेछ । </div><div class="document-title text-left"> १६५. अनुसूचीमा हेरफेर तथा थपघट गर्न सक्नेः </div><div class="content-paragraph"> प्रधान न्यायाधीशले नेपाल राजपत्रमा सूचना प्रकाशन गरी अनुसूचीमा हेरफेर तथा थपघट गर्न सक्नेछ । </div><div class="document-title text-left"> १६६. खारेजी र बचाउः </div><div class="content-paragraph"> (१) सर्वोच्च अदालत नियमावली, २०४९ खारेज गरिएको छ । </div><div class="content-paragraph"> (२) सर्वोच्च अदालत नियमावली, २०४९ बमोजिम भए गरेका काम कारबाहीहरु यसै नियमावली बमोजिम भए गरेको मानिनेछ । </div><div class="document-subtitle text-center"> अनुसूची- १ </div><div class="document-subtitle text-center"> (नियम ६ सँग सम्बन्धित ) </div><div class="document-subtitle text-center"> अदालतको लोगो </div><!-- Image of logo is ignored as per instructions --><div class="document-subtitle text-center"> अनुसूची – २ </div><div class="document-subtitle text-center"> (नियम ११ को उपनियम (१) सँग सम्बन्धित ) </div><div class="document-subtitle text-center"> अदालतका महाशाखा र शाखा तथा तिनीहरुको काम </div><div class="document-title text-left"> १. प्रधान न्यायाधीशको निजी सचिवालयः </div><div class="content-paragraph"> प्रधान न्यायाधीशको निजी सचिवालयको काम देहाय बमोजिम हुनेछः- </div><div class="content-paragraph indent-section"> (क) निजी सचिवालयमा प्राप्त हुने कागजात संरक्षण र व्यवस्थित गर्ने, </div><div class="content-paragraph indent-section"> (ख) प्रधान न्यायाधीशबाट भएका प्रशासकीय वा व्यवस्थापन प्रकृतिका आदेश वा निर्देशन आफैले कार्यान्वयन गर्ने वा कार्यान्वयनको लागि सम्बन्धित पदाधिकारी समक्ष पठाउने, </div><div class="content-paragraph indent-section"> (ग) प्रधान न्यायाधीश र न्यायाधीशहरू बीचको सञ्चार समन्वयय गर्ने, </div><div class="content-paragraph indent-section"> (घ) निजी सचिवालयको व्यवस्थापन सम्बन्धी आवश्यक कार्य गर्ने । </div><div class="document-title text-left"> २. मुख्य रजिस्ट्रारको सचिवालयः </div><div class="content-paragraph"> मुख्य रजिस्ट्रारको सचिवालयको काम देहाय बमोजिम हुनेछः- </div><div class="content-paragraph indent-section"> (क) मुख्य रजिस्ट्रारलाई सम्बोधन गरी प्राप्त हुन आएका चिठ्ठीपत्रहरु दर्ता गरी मुख्य रजिस्ट्रार समक्ष पेस गर्ने, </div><div class="content-paragraph indent-section"> (ख) निजी सचिवालयमा प्राप्त हुने कागजात संरक्षण र व्यवस्थित गर्ने, </div><div class="content-paragraph indent-section"> (ग) मुख्य रजिस्ट्रारबाट भएका निर्णयको अभिलेख राख्ने र कार्यान्वयनको लागि आवश्यक समन्वयय गर्ने, </div><div class="content-paragraph indent-section"> (घ) निजी सचिवालयको व्यवस्थापनसम्बन्धी आवश्यक कार्य गर्ने । </div><div class="document-title text-left"> ३. मानव संशाधन विकास तथा प्रशासन महाशाखाः </div><div class="content-paragraph"> मानव संशाधन विकास तथा प्रशासन महाशाखामा रहने शाखा र तिनीहरूको काम देहाय बमोजिम हुनेछः- </div><div class="content-paragraph indent-section"> (क) मानव संशाधन विकास शाखाः </div><div class="content-paragraph indent-subsection"> (१) मानव संशाधन विकास सम्बन्धी योजना र नीति बनाउने, </div><div class="content-paragraph indent-subsection"> (२) न्यायपालिकामा योग्य र क्षमतावान जनशक्ति आकर्षित गर्ने कार्यक्रम सञ्चालन गर्ने, गराउने </div></body></html>