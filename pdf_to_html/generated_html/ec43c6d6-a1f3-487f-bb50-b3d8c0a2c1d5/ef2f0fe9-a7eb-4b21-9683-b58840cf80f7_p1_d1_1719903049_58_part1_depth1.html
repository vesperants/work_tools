<!DOCTYPE html><html lang="ne"><head><meta charset="UTF-8"><meta name="viewport" content="width=device-width, initial-scale=1.0"><title>1719903049_58_part1.pdf</title><style> @import url('https://fonts.googleapis.com/css2?family=Noto+Sans+Devanagari:wght@300;400;500;600;700&display=swap'); * { margin: 0; padding: 0; box-sizing: border-box; } body { font-family: 'Noto Sans Devanagari', 'Preeti', 'Mukti', Arial, sans-serif; font-size: 14px; line-height: 1.4; color: #000; background: #fff; max-width: 21cm; margin: 0 auto; padding: 2.5cm; min-height: 29.7cm; } .header-section { text-align: center; margin-bottom: 30px; } .document-title { font-size: 18px; font-weight: 600; margin: 15px 0; text-align: center; } .document-subtitle { font-size: 14px; margin: 10px 0; text-align: center; } .content-paragraph { margin: 15px 0; line-height: 1.7; text-align: justify; text-indent: 0; /* Ensure no default indent for justified text */ } .content-paragraph.indent-1 { margin-left: 20px; text-indent: -20px; /* For hanging indent */ } .content-paragraph.indent-2 { margin-left: 40px; text-indent: -20px; /* For hanging indent */ } .form-field { border-bottom: 1px dotted #000; display: inline-block; margin: 0 2px; padding-bottom: 2px; min-height: 18px; vertical-align: baseline; } .form-field.tiny { min-width: 30px; } .form-field.small { min-width: 80px; } .form-field.medium { min-width: 150px; } .form-field.large { min-width: 250px; } .form-field.xlarge { min-width: 350px; } table { width: 100%; border-collapse: collapse; margin: 25px 0; font-size: 13px; border: 2px solid #000; } th, td { border: 1px solid #000; padding: 12px 8px; text-align: left; vertical-align: top; word-wrap: break-word; } th { background-color: #f8f8f8; font-weight: 600; text-align: center; line-height: 1.3; } td { min-height: 40px; background-color: #fff; } .signature-section { margin-top: 50px; text-align: right; line-height: 2.5; } .text-center { text-align: center; } .text-right { text-align: right; } .text-left { text-align: left; } .bold { font-weight: 600; } .underline { text-decoration: underline; } .indent-margin { margin-left: 20px; } @media print { body { margin: 0; padding: 1.5cm; font-size: 12px; } @page { margin: 1.5cm; size: A4; } } </style></head><body><div class="document-title">युद्धको समयमा गैरसैनिक व्यक्तिहरूको संरक्षण सम्बन्धी (चौथो)</div><div class="document-subtitle">महासन्धि, जेनेभा, १२ अगस्त, १९४९</div><div class="document-subtitle">(७ फेब्रुअरी १९६४ मा नेपालले अनुमोदन गरेको)</div><div class="content-paragraph"><span class="bold">प्रस्तावना :</span></div><div class="content-paragraph"> युद्धको समयमा गैरसैनिक व्यक्तिहरूको संरक्षण सम्बन्धी महासन्धि निर्माणको निम्ति जेनेभामा २१ अप्रिलदेखि १२ अगष्ट, १९४९ ई. सम्म भएको कुटनीतिक सम्मेलनमा उपस्थित सरकारका पूर्णअधिकार सम्पन्न अधोहस्ताक्षरी प्रतिनिधिहरू निम्नअनुसारका कुराहरू छन् : </div><div class="document-title">भाग १</div><div class="document-subtitle">सामान्य प्रावधानहरू</div><div class="document-subtitle">धारा १</div><div class="content-paragraph"> उच्च संविदाकारी पक्षहरू सबै अवस्थाहरूमा प्रस्तुत महासन्धिको सम्मान गर्न र सम्मान सुनिश्चित गर्न वचतबद्ध भएका छन् । </div><div class="document-subtitle">धारा २</div><div class="content-paragraph"> शान्तिको समयमा लागू प्रावधानहरूका अतिरिक्त, कुनै एक पक्षले युद्धको अवस्थालाई मान्यता नदिएको भए पनि प्रस्तुत महासन्धि दुई वा सोभन्दा बढी उच्च संविदाकारी पक्षहरूबीच हुने घोषित युद्ध वा सशस्त्र संघर्षका सबै अवस्थाहरूमा लागू हुनेछ । </div><div class="content-paragraph"> प्रस्तुत महासन्धि कुनै उच्च संविदाकारी पक्षको भू-भागको आंशिक वा पूर्ण कब्जामा लिइएको स्थितिहरूमा त्यस्तो कब्जा सशस्त्र प्रतिरोध विना नै नभएको भएता पनि नहुँदा पनि लागू हुनेछ । </div><div class="content-paragraph"> यद्यपि संघर्षका शक्तिहरूमध्ये कुनै एउटा शक्ति प्रस्तुत महासन्धिको पक्ष नभए पनि प्रस्तुत महासन्धिको पक्ष हुने शक्तिहरू तिनीहरूको पारस्परिक सम्बन्धमा प्रस्तुत महासन्धिद्वारा बाँधिने छन् । अझै, यदि महासन्धिको पक्ष नभएको शक्तिले पनि यसमा प्रावधानहरूलाई स्वीकार गर्छ र लागू गर्छ भने सो शक्तिसँगको सम्बन्धमा पनि प्रस्तुत महासन्धिद्वारा बाँधिने छन् । </div><div class="document-subtitle">धारा ३</div><div class="content-paragraph"> कुनै एक उच्च संविदाकारी पक्षको भू-भागमा हुने गैरअन्तर्राष्ट्रिय प्रकृतिको सशस्त्र संघर्षका हकमा संघर्षका हरेक पक्ष न्यूनतम रुपमा देहायका प्रावधानहरू लागू गर्न बाध्य हुनेछ :- </div><div class="content-paragraph indent-1"> (१) शत्रुतापूर्ण कारवाहीमा सक्रीय भाग नलिने सशस्त्र बलमा आफ्ना हतियार छाडिसकेका तथा बिरामी, घाइते, थुना वा अन्य त्यस्तै कारणले लड्न असक्षम, लड्न नसक्ने अवस्थामा पुगेका सैन्य दलका सदस्यहरू लगायत लडाईंमा सक्रिय रुपमा भाग नलिने व्यक्तिहरूलाई सबै परिस्थितिहरूमा जाति, वर्ण, धर्म वा आस्था, लिंग, जन्म वा धन सम्पत्ति वा त्यस्तै अन्य आधारमा कुनै प्रतिकूल भेदभाव नगरी मानवोचित व्यवहार गरिनेछ । </div><div class="content-paragraph indent-margin"> यसका लागि हरेक समयमा र हरेक स्थानमा माथि उल्लिखित व्यक्तिहरूका हकमा देहायका कार्यहरू निषेधित छन् तथा निषेधित रहनेछन् :- </div><div class="content-paragraph indent-2"> (क) जीवन तथा शरीर विरुद्ध हिंसा, खासगरी, सबै प्रकारका हत्या, अंगभंग, यातना, </div><div class="content-paragraph indent-2"> (ख) बन्धक बनाउने, </div><div class="content-paragraph indent-2"> (ग) व्यक्तिको प्रतिष्ठा माथि गम्भीर चोट पुऱ्याउने खालका कार्यहरू खासगरी होच्याउने वा अपमानजनक व्यवहार गर्नु, </div><div class="content-paragraph indent-2"> (घ) सभ्य समाजद्वारा अपरिहार्य भनी मान्यता प्राप्त सबै न्यायिक प्रत्याभूतिहरू प्रदान गर्दै नियमित प्रक्रियाद्वारा गठित अदालतको पूर्व फैसला बिना सजाय तोक्ने र त्यसको कार्यान्वयन गर्ने । </div><div class="content-paragraph indent-1"> (२) घाइते र बिरामीहरूलाई जम्मा गरिनेछ र तिनलाई हेरविचार गरिने छ । </div><div class="content-paragraph"> रेडक्रसको अन्तर्राष्ट्रिय समिति जस्तो कुनै निष्पक्ष मानवीय निकायले संघर्षरत पक्षहरूलाई आफ्नो सेवा उपलब्ध गराउन सक्नेछ । </div><div class="content-paragraph"> संघर्षका पक्षहरूले प्रस्तुत महासन्धिका सम्पूर्ण वा केही प्रावधानहरूलार्य विशेष सम्झौताको माध्यमद्वारा कार्यान्वयन गराउन थप प्रयास समेत गर्नुपर्नेछ । </div><div class="content-paragraph"> उपर्युक्त प्रावधानहरू लागू भएको कारणले संघर्षरत पक्षहरूको कानुनी हैसियतमा असर पर्नेछैन । </div><div class="document-subtitle">धारा ४</div><div class="content-paragraph"> प्रस्तुत महासन्धिद्वारा संरक्षित मानिसहरू तिनीहरू हुन् जो कुनै खास समयमा र जुनसुकै तरीकाले संघर्ष वा कब्जाको अवस्थामा आफूलाई आफू नागरिक नभएको संघर्षरत कुनै पक्ष वा कब्जा गर्ने शक्तिको हातमा परेको पाउँछन् । </div><div class="document-subtitle">धारा ५</div><div class="content-paragraph"> संघर्षको कुनै पक्षको भू-भागमा कुनै संरक्षित व्यक्ति त्यो राष्ट्रको सुरक्षा विरुद्धको गतिविधिमा निश्चित रुपमा संदिग्ध देखिएको वा संलग्न भएकोमा सो पक्ष विश्वस्त भएमा त्यस्तो व्यक्तिले वर्तमान महासन्धि अन्तरगतको त्यस्ता अधिकार र सुविधाहरूको दावी गर्न पाउँदैन जसलाई यस्ता व्यक्तिहरूको पक्षमा प्रयोग गरिएमा सो राष्ट्रको सुरक्षाको प्रतिकूल हुनेछ । </div><div class="content-paragraph"> कुनै खास संरक्षित व्यक्ति कब्जा गरिएको क्षेत्रमा जासुस वा सुराकीको रुपम पक्राउ परेमा अथवा सो क्षेत्र कब्जा गर्ने शक्तिको विरुद्ध गतिविधिमा संलग्न रहेको निश्चित रुपमा शंका भएमा यस्तो व्यक्ति नितान्त सैनिक सुरक्षाबाट वा त्यस्तै आवश्यक पर्ने अवस्थामा प्रस्तुत महासन्धि अन्तरगतको संचारको हक गुमाउनेछ । </div><div class="content-paragraph"> तथापि, प्रत्येक मुद्दामा यस्ता व्यक्तिहरूसँग मानवीय व्यवहार गरिनेछ र पुर्पक्षको अवस्थामा प्रस्तुत महासन्धिमा तोकिएको निष्पक्ष र नियमित पुर्पक्षको अधिकारबाट बञ्चित गरिनेछैन । राज्य वा कब्जा गर्ने शक्तिको सुरक्षा अनुकूलको अवस्था अनुसार उनीहरूलाई पनि जतिसक्दो चाँडो संरक्षित व्यक्तिको रुपमा प्रस्तुत महासन्धि अन्तरगतका अधिकार र सुविधाहरू प्रदान गरिनेछ । </div><div class="document-subtitle">धारा ६</div><div class="content-paragraph"> प्रस्तुत महासन्धि धारा २ मा उल्लिखित कुनै संघर्ष वा कब्जा शुरु हुनासाथ लागू हुनेछ । </div><div class="content-paragraph"> संघर्षका पक्षहरूको भूमिमा सैनिक कारवाहीहरू सामान्यतया अन्त्य भए पछि प्रस्तुत महासन्धिको कार्यान्वयन अन्त हुनेछ । </div><div class="content-paragraph"> कब्जा गरिएका भू-भागको हकमा प्रस्तुत महासन्धिको कार्यान्वयन सैनिक कारबाहीहरू बन्द भएको सामान्यतया एक वर्षपछि अन्त्य हुनेछ । तथापि कब्जाको अवधि भरी कब्जा गर्ने शक्तिले त्यस भू-भागको सरकारका कार्यहरू गरेसम्म प्रस्तुत महासन्धिका देहायका धाराहरू १ देखि १२, २७, २९ देखि ३४, ४७, ४९, ५१, ५२, ५३, ५९, ६१ देखि ७७ र १४३ द्वारा बाँधिनेछ । </div><div class="content-paragraph"> यस्ता मितिहरू पछि रिहाई, स्वदेश फिर्ती वा पुनर्स्थापना भएका संरक्षित व्यक्तिहरू त्यस बीचमा प्रस्तुत महासन्धिबाट लाभान्वित भइरहने छन् । </div><div class="document-subtitle">धारा ७</div><div class="content-paragraph"> धारा ११, १४, १५, १७, ३६, १०८, १०९, १३२, १३३ र १४९ मा किटानी व्यवस्था गरिएका सम्झौताहरूका अतिरिक्त, उच्च संविदाकारी पक्षहरूले उनीहरूले छुट्टै व्यवस्थाहरू बनाउन उपयुक्त देखेका सबै विषयहरूबारे अरु विशेष सम्झौताहरू गर्न सक्नेछन् । कुनै पनि विशेष सम्झौताले प्रस्तुत महासन्धिमा परिभाषित संरक्षित व्यक्तिको अवस्थामा प्रतिकूल प्रभाव पार्दैन, न त उनीहरूलाई यसले प्रदान गरेको अधिकारहरू नै संकुचित गर्नेछ । </div><div class="content-paragraph"> माथि उल्लिखित सम्झौतामा वा पछि हुने सम्झौतामा किटानी साथ विपरीत प्रावधान भएको वा संघर्षका एक वा अर्को पक्षद्वारा उनीहरूबारे बढी अनुकूल उपायहरू गरिएकोमा बाहेक प्रस्तुत महासन्धि उनीहरूलाई लागू भई रहेसम्म संरक्षित व्यक्तिहरू यस्ता सम्झौताहरूबाट लाभान्वित भइरहने छन् । </div><div class="document-subtitle">धारा ८</div><div class="content-paragraph"> संरक्षित व्यक्तिहरूले कुनै पनि अवस्थामा प्रस्तुत महासन्धिद्वारा र पूर्ववर्ती धारामा उल्लेख भए अनुसारका अधिकारहरू त्याग गर्ने वा पूर्ण रुपमा त्याग गर्ने छैनन् । </div><div class="document-subtitle">धारा ९</div><div class="content-paragraph"> प्रस्तुत महासन्धि संघर्षरत पक्षहरूको हितको रक्षा गर्ने कर्तव्य भएका संरक्षक शक्तिहरूको सहयोग र निगरानीमा लागू हुनेछ । यो उद्देश्यका लागि संरक्षक शक्तिहरूले उनीहरूका कुटनीतिक वा वाणिज्यदूत सम्बन्धी कर्मचारीहरूका अतिरिक्त उनीहरूका आफ्नै नागरिकहरू मध्येबाट अथवा तटस्थ शक्तिका नागरिकहरू मध्येबाट प्रतिनिधि नियुक्त गर्न सक्नेछन् । उक्त प्रतिनिधिहरूले उनीहरूले जुन शक्तिसँग तिनीहरूको कर्तव्य निर्वाह गर्नुपर्ने हो, त्यस्तो शक्तिको स्वीकृति लिनु पर्नेछ । संघर्षरत पक्षहरूले संरक्षक शक्तिहरूमा प्रतिनिधिहरू वा प्रतिनिधिमण्डलको काममा सम्भव भएसम्म अधिकतम सहजीकरण गर्नुपर्नेछ । संरक्षित शक्तिहरूमा प्रतिनिधिहरूले जुनसुकै अवस्थामा पनि प्रस्तुत महासन्धि अन्तर्गत उनीहरूको उद्देश्य (कर्तव्य) को सीमा उल्लंघन गर्ने छैनन् । वास्तवमा तिनीहरूले जहाँ आफ्नो कर्तव्य निर्वाह गर्नुपर्ने हो सो राष्ट्रको सुरक्षाको अनिवार्य आवश्यकताहरूलाई ध्यान दिनेछन् । </div><div class="document-subtitle">धारा १०</div><div class="content-paragraph"> प्रस्तुत महासन्धिका प्रावधानहरूले रेडक्रसको अन्तर्राष्ट्रिय समिति वा अन्य निष्पक्ष मानवतावादी संगठनहरूले संघर्षका सम्बन्धित पक्षहरूको सहमतिको अधीन रही गैरसैनिक व्यक्तिहरूको उद्धार र कल्याणका लागि गर्ने कुनै पनि मानवीय काम कारवाहीलाई बाधा पुऱ्याउने छैनन् । </div><div class="document-subtitle">धारा ११</div><div class="content-paragraph"> प्रस्तुत महासन्धिको आधारमा उच्च संविदाकारी पक्षहरू निष्पक्षता र प्रभावकारिता सम्बन्धी सबै प्रत्याभूतिहरू प्रदान गर्ने कुनै पनि संगठनलाई कुनै पनि समयमा संरक्षक शक्तिले गर्नुपर्ने कर्तव्य सुम्पन सहमत हुन सक्छन् । </div><div class="content-paragraph"> माथिको पहिलो अनुच्छेदमा व्यवस्था गरिएको कुनै संरक्षक शक्ति वा संगठनका गतिविधिहरूबाट, प्रस्तुत महासन्धिद्वारा संरक्षित व्यक्तिहरूले जुनसुकै कारणले फाइदा पाएनन् वा फाइदा पाउन छाडे भने कब्जा गर्ने शक्तिले कुनै तटस्थ राष्ट्र वा त्यस्तो संगठनलाई संघर्षका पक्षहरूले तोकेको संरक्षक शक्तिले प्रस्तुत महासन्धि अन्तरगत गर्दै आएका कार्यहरू गर्ने काम जिम्मा लिन अनुरोध गर्नेछ । </div><div class="content-paragraph"> यदि यस अनुरुप संरक्षणको व्यवस्था मिलाउन सकिएन भने कब्जा गर्ने शक्तिले रेडक्रसको अन्तर्राष्ट्रिय समिति जस्तो मानवतावादी संगठनलाई संरक्षक शक्तिहरूले प्रस्तुत महासन्धि अन्तर्गत गर्दै आएको मानवीय कार्यहरू गर्ने जिम्मा लिन यस धाराका प्रावधानहरूको अधीन रही अनुरोध गर्नेछ वा त्यस्ता संस्थाले गरेको सेवाको प्रस्ताव स्वकिार गर्नेछ । </div><div class="content-paragraph"> कुनै तटस्थ शक्ति अथवा सम्बद्ध शक्तिले आमन्त्रण गरेको शक्ति अथवा यस्ता प्रयोजनका लागि आफूलाई प्रस्तुत गरेको शक्तिले प्रस्तुत महासन्धिद्वारा संरक्षित व्यक्तिहरू आश्रित रहेको संघर्षको पक्षप्रति जिम्मेवारी पूर्ण व्यवहार गर्नुपर्नेछ र समुचित कामको जिम्मा लिन र त्यसलाई निष्पक्ष रुपमा सम्पादन गर्ने स्थितिमा आफू रहेको भन्ने बारेमा पर्याप्त आश्वासनहरू दिनुपर्नेछ । </div><div class="content-paragraph"> शक्तिहरू बीच भएको कुनै पनि विशेष सम्झौताद्वारा माथि उल्लिखित प्रावधानहरूको न्यूनीकरण गरिने छैन जहाँ सामरिक कारणले वा खास गरेर उक्त राष्ट्रको भू-भागको सम्पूर्ण वा ठूलो भाग कब्जामा परेकोले अर्को शक्ति राष्ट्र वा निजको गठबन्धन सहयोगीसँग ती दुई मध्ये एक राष्ट्रको वार्ता गर्ने स्वतन्त्रता अस्थायी रुपमा भए पनि सीमित गरिएको छ । </div><div class="content-paragraph"> प्रस्तुत महासन्धिमा जहाँ जहाँ संरक्षक शक्तिको उल्लेख गरिएको छ त्यस्तो उल्लेखन यस धाराको सोही अर्थमा वैकल्पिक संगठनहरूका हकमा पनि लागू हुनेछ । यो धाराका प्रावधानहरू तटस्थ राष्ट्रका नागरिकहरू, जो कब्जा गरिएको क्षेत्रमा हुन्छन् वा उनीहरू नागरिक भएको राष्ट्रको सामान्य कुटनीतिक प्रतिनिधित्व नभएका युद्धरत् राष्ट्रको भू-भागमा हुन्छन्, तिनीहरूको हकमा पनि विस्तारित हुन्छन् र लागू हुन्छन् । </div><div class="document-subtitle">धारा १२</div><div class="content-paragraph"> संरक्षित व्यक्तिहरूको हितको लागि खास गरी प्रस्तुत महासन्धिका प्रावधानहरू लागू गर्ने वा व्याख्या गर्ने सम्बन्धमा युद्धरत पक्षहरूबीच असहमती भएमा, संरक्षक शक्तिहरूले त्यस्तो असहमती समाधान गर्नका लागि आफ्नो पदीय सेवा प्रदान गर्नेछन् । </div><div class="content-paragraph"> यो उद्देश्यको लागि प्रत्येक संरक्षक शक्तिले कुनै एउटा पक्षको आमन्त्रणमा वा उसको आफ्नै सक्रियतामा संघर्षरत पक्षहरू समक्ष तिनीहरूका प्रतिनिधिहरूको, खासगरी संरक्षित व्यक्तिहरूको लागि उत्तरदायी अधिकारीहरूको प्रतिनिधिहरूको, बैठक उपयुक्त तरीकाले छनौट गरिएको समभवतः तटस्थ भू-भागमा गर्न प्रस्ताव गर्न सक्नेछ । युद्धरत पक्षहरू यस उद्देश्यका लागि तिनीहरू कहाँ पठाइएको प्रस्तावलाई कार्यान्वयन गर्न बाध्य हुनेछन् । संरक्षक शक्तिहरूले आवश्यक भएमा तटस्थ शक्तिसँग सम्बन्धित व्यक्ति अथवा रेडक्रसको अन्तर्राष्ट्रिय समितिद्वारा अधिकार प्रत्यायोजित व्यक्तिलाई संघर्षरत पक्षहरूको स्वीकृतिको लागि प्रस्ताव गर्न, सक्छन्, जसलाई यस्तो बैठकमा भाग लिन आमन्त्रण गरिनेछ । </div><div class="document-title">भाग २</div><div class="document-subtitle">युद्धका केही परिणाम विरुद्ध जनताहरूको सामान्य संरक्षण</div><div class="document-subtitle">धारा १३</div><div class="content-paragraph"> भाग दुई अन्तरगतका प्रावधानहरूले खास गरेर जाति, राष्ट्रियता, धर्म वा राजनीतिक विचारमा आधारित कुनै प्रतिकूल भेदभाव विना संघर्षरत मुलुकहरूका सम्पूर्ण जनताहरूलाई समेट्छन् र युद्धबाट उत्पन्न कष्टलाई कम गर्ने अभिप्राय राख्दछन् । </div><div class="document-subtitle">धारा १४</div><div class="content-paragraph"> शान्तिको समयमा उच्च संविदाकारी पक्षहरूले र लडाईं शुरु भइसकेपछि सम्बन्धित पक्षहरूले आफ्नै भू-भागमा र यदि आवश्यकता भए कब्जा गरिएको क्षेत्रमा अस्पताल र सुरक्षित क्षेत्रहरू र इलाकाहरू स्थापना गर्न सक्छन् जहाँ घाइते, बिरामी र वृद्ध मानिसहरू, पन्ध्र वर्षमुनिका बच्चाहरू, गर्भवती महिला र सात वर्षमुनिका बच्चाहरू भएकी आमाहरूलाई युद्धको असरबाट बचाउन सकियोस् । </div><div class="content-paragraph"> लडाईं शुरु हुँदा र चलिरहेको समयमा सम्बन्धित पक्षहरूले तिनीहरूले सृजना गरेका क्षेत्रहरू र इलाकाहरूको पारस्परिक मान्यताको लागि सम्झौताहरू गर्न सक्छन् । यो उद्देश्यका लागि तिनीहरूले आवश्यक सम्झेका संशोधन सहित प्रस्तुत महासन्धिसँग संलग्न भएको मस्यौदा सम्झौताका प्रावधानहरूको कार्यान्वयन गर्न सक्छन् । </div><div class="content-paragraph"> यस्ता अस्पताल, सुरक्षित क्षेत्र र इलाकाहरूको स्थापना गर्ने र पहिचान गर्ने कार्यलाई सहज बनाउन संरक्षक शक्ति र रेडक्रसको अन्तर्राष्ट्रिय समितिलाई आफ्नो असल प्रभाव / सद्भाव प्रदान गर्न आमन्त्रित गरिन्छ । </div><div class="document-subtitle">धारा १५</div><div class="content-paragraph"> संघर्षरत कुनै पक्षले सोझै वा कुनै तटस्थ राष्ट्र वा मानवीय संगठन मार्फत कुनै भेदभाव विना तल उल्लिखित व्यक्तिहरूलाई युद्धको असरबाट जोगाउन आश्रय दिनको लागि युद्ध भइरहेको क्षेत्रमा तटस्थीकृत क्षेत्रहरू स्थापना गर्नको लागि विपक्षीसँग प्रस्ताव गर्न सक्छ :- </div><div class="content-paragraph indent-2"> (क) घाइते वा बिरामी लडाकुहरू । </div><div class="content-paragraph indent-2"> (ख) लडाईंमा कुनै भाग नलिने गैरसैनिक व्यक्तिहरू र उ त्यो क्षेत्रमा बस्दासम्म कुनै सैनिक प्रकृतिको कार्य नगर्ने व्यक्तिहरू । </div><div class="content-paragraph"> सम्बन्धित पक्षहरू प्रस्तावित तटस्थीकृत क्षेत्रको भौगोलिक अवस्था, प्रशासन, खाद्यान्न आपूर्ति र पर्यवेक्षण बारेमा सहमत भएपछि संघर्षका प्रतिनिधिहरूद्वारा एउटा लिखित सम्झौता सम्पन्न गरी हस्ताक्षर गरिनेछ । त्यो सम्झौताले क्षेत्रको तटस्थीकरणको प्रारम्भ र अवधि निश्चित गर्छ । </div><div class="document-subtitle">धारा १६</div><div class="content-paragraph"> घाइते र बिरामीका साथै अशक्त र गर्भवती आमाहरू खास सुरक्षा र सम्मानका विषय हुनेछन् । </div><div class="content-paragraph"> सैनिक दृष्टिकोणले अनुमति दिएसम्म संघर्षरत प्रत्येक पक्षले मृतक र घाइतेहरूको खोजी गर्न, संकटग्रस्त जहाजका र अरु गम्भीर खतरातिर उन्मुख व्यक्तिहरूलाई सहयोग गर्न र तिनीहरूलाई लुट वा खराब व्यवहारबाट संरक्षण गर्न चालिएका पाइलाहरूलाई सघाउनेछ । </div><div class="document-subtitle">धारा १७</div><div class="content-paragraph"> संघर्षका पक्षहरूले घाइते, बिरामी, अशक्त र वृद्ध मानिसहरू, बच्चाहरू र प्रसूतिका बिरामीहरूलाई घेरिएको वा घेरा हालेको क्षेत्रबाट हटाउनको लागि र सबै धार्मिक पूजारीहरू, चिकित्सा कर्मचारीहरू र चिकित्सा सामग्रीहरूको यस्ता क्षेत्रहरूमा आवागमनको लागि स्थानीय स्तरमा सम्झौता गर्न प्रयत्न गर्नेछन् । </div><div class="document-subtitle">धारा १८</div><div class="content-paragraph"> घाइते र बिरामी, अशक्त र प्रसूतिका बिरामीहरूलाई हेरचाह गर्न स्थापित गैरसैनिक अस्पतालहरू कुनै पनि अवस्थामा, आक्रमणको लक्ष्य बन्न सक्दैनन् बरु संघर्षका पक्षहरूद्वारा सबै समयमा सम्मानित र संरक्षित हुनेछन् । </div><div class="content-paragraph"> संघर्षका पक्षराष्ट्रहरूले सबै गैरसैनिक अस्पतालहरूलाई तिनीहरू गैरसैनिक अस्पताल भएको दर्शाउँदै प्रमाणपत्र प्रदान गर्नेछन् । तिनीहरूले ओगटेका भवनहरू त्यस्तो कुनै उद्देश्यको लागि प्रयोग गरिएको छैन, जसले यी अस्पतालहरूलाई धारा १९ अनुसारको संरक्षणबाट बन्चित गरोस् । </div><div class="content-paragraph"> यदि राष्ट्रले अनुमति दिएमा गैरसैनिक अस्पतालहरूलाई युद्ध मैदानमा घाइते तथा बिरामी भएका सैनिकहरूको अवस्था सुधार सम्बन्धी १२ अगस्त, १९४९ को जेनेभा महासन्धिको धारा ३८ मा प्रावधान भएअनुसारको चिन्हद्वारा अंकित गरिनेछ । </div><div class="content-paragraph"> सैनिक दृष्टिकोणले अनुमति दिएसम्म पक्षहरूले कुनै पनि सम्भाव्य शत्रुवत् कारबाहीबाट बचाउनको लागि शत्रुको जमिन, वायु र जल सेनाले स्पष्ट देख्न सक्ने गरी फरक किसिमको विशिष्ट चिन्ह राख्न आवश्यक कदम चाल्ने छन् । </div><div class="content-paragraph"> सैनिक लक्ष्यहरूको नजिक रहेको कारणले अस्पतालहरूलाई पर्न सक्ने खतरालाई ध्यानमा राखेर त्यस्ता लक्ष्यहरूबाट यस्ता अस्पतालहरूलाई जतिसक्दो टाढा राख्न सिफारिश गरिन्छ । </div><div class="document-subtitle">धारा १९</div><div class="content-paragraph"> आफ्नो मानवतावादी काम कारबाही भन्दा बाहिर शत्रुलाई हानिकारक हुने काम गर्न उनीहरूलाई प्रयोग नगरेसम्म, गैरसैनिक अस्पतालहरूले पाउनु पर्ने संरक्षणहरू समाप्त हुने छैनन् । तर सबै उपयुक्त अवस्थाहरूमा उचित समय सीमा सहित समुचित चेतावनी दिएपछि र यस्ता चेतावनीलाई बेवास्ता गरेपछि मात्र संरक्षण समाप्त हुन सक्छ । </div><div class="document-subtitle">धारा २०</div><div class="content-paragraph"> घाइते र बिरामी, गैरसैनिक व्यक्तिहरू, अशक्त र प्रसूतिका बिरामीहरूको खोजी गर्ने, हटाउने, ढुवानी गर्ने र हेरचाह गर्ने कार्यमा संलग्न कर्मचारी सहित गैरसैनिक अस्पतालको प्रशासन र संचालनमा नियमित र पूर्णरुपमा संलग्न भएका व्यक्तिहरूलाई सम्मान र संरक्षण गरिनेछ । </div><div class="content-paragraph"> कब्जा गरिएको क्षेत्रमा र सैनिक कारबाही हुने क्षेत्रमा माथि उल्लिखित व्यक्तिहरूलाई उनीहरूको दर्जा खुलेको, बाहकको तस्बीर भएको र जिम्मेवार पदाधिकारीको छाप लागेको परिचयपत्रका साथै उनीहरूले कर्तव्यपालन गर्दा आफ्नो बायाँ पाखुरामा धारण गरेको, छाप लागेको पानीले नभिज्ने पट्टा (आर्मलेट) बाट पहिचान गरिनेछ । यो पट्टा राज्यद्वारा जारी गरिनेछ र युद्ध मैदानमा घाइते तथा बिरामी भएका सैनिकहरूको अवस्था सुधार सम्बन्धी १२ अगस्त, १९४९ को जेनेभा महासन्धिको धारा ३८ मा उल्लिखित चिन्ह अंकित हुनेछ । </div><div class="content-paragraph"> गैरसैनिक अस्पतालको प्रशासन र संचालनमा संलग्न अन्य व्यक्तिहरू सम्मान र सुरक्षाका हकदार हुनेछन् र उनीहरूलाई यस्तो काममा खटाइएको बेला यो धारा र यस अन्तर्गत तोकिएका अवस्थाहरूको आधारमा सो पट्टा (आर्मलेट) लगाउने अधिकार हुनेछ । त्यो परिचय पत्रमा उनीहरू जुन काममा खटाइएका हुन्, सो उल्लेख गरिएको हुन्छ । </div><div class="content-paragraph"> प्रत्येक अस्पतालको व्यवस्थापनले हर समय सक्षम राष्ट्रिय वा कब्जा गर्ने अधिकारीहरूको प्रयोजनको लागि यस्ता कर्मचारीहरूको एउटा अद्यावधिक सूची राख्नेछ । </div><div class="document-subtitle">धारा २१</div><div class="content-paragraph"> घाइते र बिरामी गैरसैनिक व्यक्तिहरू अशक्त र प्रसूतिका बिरामीहरूलाई ओसारपसार गर्ने जमिनमा चल्ने सवारी साधन वा अस्पतालको रुपमा रहेका रेल वा विशेष प्रकारले सुसज्जित समुद्रका जहाजहरूका समूहहरूलाई धारा १८ मा अस्पतालहरूको लागि प्रावधान गरिएकै तरीका अनुसार सम्मान र संरक्षण गरिनेछ र, युद्ध मैदानमा घाइते वा बिरामी भएका सैनिकहरूको अवस्था सुधार सम्बन्धी १२ अगस्ट १९४९ को जेनेभा महासन्धिको धारा ३८ मा निर्दिष्ट विशिष्ट चिन्ह राज्यको सहमति अनुसार अंकित गरिनेछ । </div><div class="document-subtitle">धारा २२</div><div class="content-paragraph"> घाइते र बिरामी गैरसैनिकहरू, दुर्बल र प्रसूतिका बिरामीहरू वा चिकित्सा कर्मचारी र उपकरणहरूको ढुवानीका लागि मात्र खटाइएका हवाई जहाजहरूमाथि आक्रमण गरिने छैन बरु सम्बन्धित युद्धरत पक्षहरू बीच विशेष रुपमा सहमति जनाइएको उचाई, समय र मार्गमा उडान भर्दा सम्मान गरिने छ । </div><div class="content-paragraph"> त्यस्ता यानहरू युद्ध मैदानमा घाइते वा बिरामी भएका सैनिकहरूको अवस्था सुधार सम्बन्धी १२ अगस्त, १९४९ को जेनेभा महासन्धिको धारा ३८ मा व्यवस्था भए अनुसारको विशिष्ट चिन्हद्वारा अंकित हुन सक्नेछन् । </div><div class="content-paragraph"> अन्यथा सहमति भएमा बाहेक शत्रु वा शत्रुले कब्जा गरेको क्षेत्रमाथि उडानहरू निषेध गरिएका छन् । </div><div class="content-paragraph"> त्यस्ता जहाजहरूले जमिनमा ओर्लन गरिएका हरेक आदेशलाई पालन गर्ने छन् । यसरी अवतरण गराइएमा कुनै परीक्षण आवश्यक गर्नुपर्ने भए सो गरे पश्चात आफ्ना यात्रुहरू सहित, त्यो जहाजले आफ्‌नो उडान जारी राख्न सक्नेछ । </div><div class="document-subtitle">धारा २३</div><div class="content-paragraph"> प्रत्येक उच्च संविदाकारी पक्षले आफ्‌नो विपक्षी नै भए पनि अर्को उच्च संविदाकारी पक्षका असैनिकहरूका लागि आवश्यक पर्ने चिकित्सा र अस्पताल भण्डार र धार्मिक पूजालाई चाहिने सबै मालसामानको खेप, स्वतन्त्र आवत-जावत गर्न दिनेछ । यसैगरी यसले सबै अत्यावश्यक खाद्यान्न, लत्ताकपडा र पन्ध्र वर्ष मुनिका बालबालिका, गर्भवती महिला र प्रसूतिका रोगीको लागि बलवर्धक औषधी समेतको खेपका स्वतन्त्र आवत-जावतको अनुमति दिनेछ । </div><div class="content-paragraph"> अघिल्लो अनुच्छेदमा उल्लिखित, ढुवानीका सामानहरूलाई स्वतन्त्र आवत-जावत गर्न संविदाकारी पक्षले अनुमति दिने दायित्व सो पक्षले डर मान्नु पर्ने, देहायको कुनै गम्भीर कारण छैन भनी सन्तुष्ट हुने अवस्थामा आधारित छ :- </div><div class="content-paragraph indent-2"> (क) ढुवानीका सामानहरू तिनीहरूको गन्तव्यबाट विमुख हुन सक्ने, </div><div class="content-paragraph indent-2"> (ख) नियन्त्रण प्रभावकारी हुन नसक्ने, अथवा </div><div class="content-paragraph indent-2"> (ग) माथि उल्लिखित वस्तुहरूको सट्टा भर्नाबाट शत्रु आफैले प्रदान वा उत्पादन गर्नुपर्ने वा यस्ता वस्तु उत्पादनको निम्ति आवश्यक पर्ने वस्तु, सेवा वा सुविधा उपलब्ध हुन गई शत्रुको शक्ति वा अर्थतन्त्रलाई निश्चित फाइदा पुग्न सक्ने भएमा । </div><div class="content-paragraph"> यो धाराको पहिलो अनुच्छेदमा संकेत गरिएका ढुवानीका सामानहरूको आवत-जावतलाई अनुमति दिने शक्तिको संरक्षक शक्तिहरूको स्थानीय सुपरिवेक्षणमा त्यस्ता सामानहरू लाभान्वित हुने व्यक्तिहरूलाई वितरण गर्नुपर्ने शर्तमा त्यस्तो अनुमति आधारित गर्न सक्छ । </div><div class="content-paragraph"> यस्ता ढुवानीका सामानहरू जतिसक्दो चाँडो पठाइने छन् र त्यस्तो स्वतन्त्र आवागमनको अनुमति प्रदान गर्ने शक्तिलाई त्यस्तो आवागमनका प्राविधिक प्रावधानहरूलाई तोक्न अधिकार हुनेछ । </div><div class="document-subtitle">धारा २४</div><div class="content-paragraph"> संघर्षरत पक्षहरूको युद्धको परिणाम स्वरुप टुहुरा भएका अथवा आफ्ना बाबु आमाबाट छुट्याइएका पन्ध्र वर्षमुनिका केटाकेटीहरूलाई उनीहरूको आफ्नै साधन स्रोतमा छाड्ने छैनन् र उनीहरूको जीविका, उनीहरूको धर्मको अभ्यास र शिक्षालाई सधैंभरी सहज बनाउनेबारे सुनिश्चित गर्न आवश्यक उपायहरू गर्नेछन् । उनीहरूको शिक्षाबारे सम्भव भएसम्म मिल्दोजुल्दो साँस्कृतिक परम्परा भएका मानिसहरूलाई जिम्मेवारी दिइनेछ । </div><div class="content-paragraph"> संघर्षका पक्षहरूले यदि कुनै संरक्षक शक्ति भए त्यो शक्तिको सहमतिमा र पहिलो अनुच्छेदमा उल्लिखित सिद्धान्तहरूको अनुशरणको लागि उचित सुरक्षाहरू अन्तरगत संघर्षको अवधि भरीका लागि ती बालबालिकाहरूलाई तटस्थ राष्ट्रमा राख्ने कामलाई सहज बनाउनेछन् । </div><div class="content-paragraph"> यसका अलावा उनीहरूले १२ वर्षमुनिका सबै केटाकेटीहरूलाई लगाउने परिचयपत्र बिल्ला (डिस्क) वा अरु कुनै तरीकाले पहिचान गर्न थप प्रयास गर्नेछन् । </div><div class="document-subtitle">धारा २५</div><div class="content-paragraph"> संघर्षरत पक्षको क्षेत्रमा भएका अथवा यसले कब्जा गरेको क्षेत्रमा भएका सबै व्यक्तिहरूलाई नितान्त व्यक्तिगत प्रकृतिका समाचारहरू जहाँसुकै भए पनि उनीहरूको परिवारका सदस्यहरूलाई समाचार प्राप्तगर्न सक्षम बनाइनेछ । यो पत्रव्यवहारलाई द्रुतगतिमा र ढिला नगरी पठाइनेछ । </div><div class="content-paragraph"> यदि परिस्थितिको परिणामस्वरुप साधारण हुलाकद्वारा पारिवारिक पत्र व्यवहार, आदान प्रदान गर्न कठिन वा असम्भव हुन्छ भने संघर्षका सम्बन्धित पक्षहरूले धारा १४० मा गरिएको प्रावधान केन्द्रीय निकाय जस्तो तटस्थ मध्यस्थकर्तालाई आवेदन गर्नेछन् र यसको परामर्शमा उनीहरूले आफ्नो कर्तव्य पूरा गर्ने दायित्व सबैभन्दा उत्तम अवस्थामा खास गरी राष्ट्रिय रेडक्रस (रेडक्रसेन्ट (रातो अर्धचन्द्र), रेड लायन एण्ड सन (रातो सिंह र सूर्य) जस्ता संस्थाहरूको सहयोगमा कसरी निर्वाह गर्न सकिन्छ भन्ने बारे निर्णय गर्नेछन् । </div><div class="content-paragraph"> यदि संघर्षरत पक्षहरूले पारिवारिक पत्र व्यवहारलाई सीमित गर्न आवश्यक ठान्छन् भने, त्यस्तो सीमा स्वतन्त्र रुपले छानिने पच्चीस ओटा मात्र शब्दहरू भएको प्रमाणिक ढाँचाको बाध्यात्मक प्रयोगमा सीमित हुनेछ र यस्तो संचार महिनामा एक पटकमात्र गर्ने भनी सीमित हुनेछ । </div><div class="document-subtitle">धारा २६</div><div class="content-paragraph"> संघर्षरत प्रत्येक पक्षले युद्धको कारणले तितर-बितर भएका परिवारका सदस्यहरूको सम्पर्कलाई नविकरण गर्ने र सम्भव भए एक आपसमा भेटघाट गर्ने उद्देश्यले, ती सदस्यहरूले गरेको प्रत्येक सोधपूछलाई सहज बनाउने छन् । यदि यस्तो पक्षलाई खास गरेर यस कार्यमा संलग्न संगठनहरू स्वीकार्य भएमा र ती यसका सुरक्षा नियमावलीहरू अनुकूल भएमा, यसले संगठनका कार्यलाई हौसला प्रदान गर्नेछ । </div><div class="document-title">भाग ३</div><div class="document-subtitle">संरक्षित व्यक्तिहरूको हैसियत र व्यवहार</div><div class="document-subtitle">खण्ड १</div><div class="document-subtitle">संघर्षरत पक्षहरूको भू-भाग र कब्जा गरिएको भू-भागसँग सम्बन्धित साझा प्रावधानहरू</div><div class="document-subtitle">धारा २७</div><div class="content-paragraph"> संरक्षित व्यक्तिहरू सबै सम्मान, पारिवारिक अधिकार, धार्मिक आस्था र प्रथाहरू र उनीहरूको रीतिरिवाजको सम्मानका हकदार हुन्छन् । उनीहरूलाई सधैं मानवीय व्यवहार गरिनेछ र उनीहरूलाई खास गरी हिंसाका सबै कार्यहरू वा सो को धम्की, अपमान र सार्वजनिक जिज्ञासाको विरुद्धमा संरक्षण गरिनेछ । </div><div class="content-paragraph"> महिलाहरूलाई, विशेष रुपले उनीहरूको सम्मानप्रतिको कुनै पनि आक्रमण खासगरी बलात्कार, बलपूर्वक गराइएको बेश्यावृत्ति वा कुनै प्रकारको अमर्यादित दुर्व्यवहारको विरुद्धमा संरक्षण गरिनेछ । </div><div class="content-paragraph"> संरक्षित व्यक्तिहरूको स्वास्थ्यको अवस्था, उमेर र लिंगसँग सम्बन्धित प्रावधानहरूप्रति कुनै पूर्वाग्रह नराखी उनीहरू जसको अधीन रहेका छन्, सो पक्षले जाति, धर्म अथवा राजनीतिक विचारको आधारमा कुनै प्रतिकूल भेदभाव नगरी सबै संरक्षित व्यक्तिहरूलाई समान दृष्टिकोणबाट व्यवहार गर्नेछ । </div><div class="content-paragraph"> तथापि संघर्षका पक्षले युद्धको परिणामस्वरुप संरक्षित व्यक्तिहरूको सम्बन्धमा आवश्यक हुन सक्ने नियन्त्रण र सुरक्षाका उपायहरू गर्न सक्छन् । </div><div class="document-subtitle">धारा २८</div><div class="content-paragraph"> कुनै संरक्षित व्यक्तिको उपस्थितिलाई निश्चित ठाउँहरू वा क्षेत्रहरूलाई सैनिक कारबाहीबाट उन्मुक्त गर्नको लागि प्रयोग गर्न सकिने छैन । </div><div class="document-subtitle">धारा २९</div><div class="content-paragraph"> आफ्नो हातमा संरक्षित व्यक्तिहरू रहन सक्ने संघर्षको पक्षले उनीहरूप्रति व्यहोर्नुपर्ने कुनै व्यक्तिगत उत्तरदायित्वको साथै आफ्ना प्रतिनिधिहरूले तिनीहरूलाई गर्ने व्यवहारको लागि पनि उत्तरदायी हुनेछ । </div><div class="document-subtitle">धारा ३०</div><div class="content-paragraph"> संरक्षित व्यक्तिहरूलाई संरक्षक शक्तिहरू, रेडक्रसको अन्तर्राष्ट्रिय समिति, निजहरू रहेको देशको राष्ट्रिय रेडक्रस (रातो अर्धचन्द्र, रातो सिंह र सूर्य) सोसाइटीका साथै तिनीहरूलाई सहयोग गर्न सक्ने अन्य कुनै संस्था समक्ष निवेदन गर्न सबै सुविधा प्राप्त हुनेछ । </div><div class="content-paragraph"> सैनिक वा सुरक्षाको दृष्टिकोणबाट तोकिएको सीमाभित्र ती विभिन्न संगठनहरूलाई, अधिकारीहरूद्वारा सो उद्देश्यका लागि सबै सुविधाहरू प्रदान गरिनेछ । संरक्षक शक्तिहरूका र धारा १४३ मा प्रावधान गरिएको रेडक्रसको अन्तर्राष्ट्रिय समितिका प्रतिनिधिहरूका भ्रमण बाहेक बन्दी बनाउने वा कब्जा गर्ने शक्तिले आध्यात्मिक सहयोग गर्ने अथवा भौतिक सहायता प्रदान गर्ने उद्देश्य लिएका अरु संगठनका प्रतिनिधिहरूले संरक्षित व्यक्तिहरूलाई भेट्ने काममा सम्भव भएसम्म सहयोग पुऱ्याउनेछन् । </div><div class="document-subtitle">धारा ३१</div><div class="content-paragraph"> संरक्षित व्यक्तिहरू विरुद्ध, खासगरी उनीहरूबाट वा तेस्रो पक्षहरूबाट सूचना प्राप्त गर्नको लागि, कुनै पनि शारीरिक वा मानसिक बल प्रयोग गरिनेछैन । </div><div class="document-subtitle">धारा ३२</div><div class="content-paragraph"> उच्च संविदाकारी प्रत्येक पक्षहरू उनीहरूको हातमा, परेका संरक्षित व्यक्तिहरूलाई शारीरिक पीडा दिने वा सत्यानाश गर्ने प्रकृतिको कुनै पनि कार्य गर्न हरेक पक्ष प्रतिबन्धित छ, निषेधित छ भनी विशेष रुपमा सहमत भएका छन् । यो प्रतिबन्ध हत्या, यातना, शारीरिक सजाय, अंगभंग र संरक्षित व्यक्तिको औषधोपचारको लागि आवश्यक नभएको वैज्ञानिक वा चिकित्सकीय प्रयोगको लागि मात्र नभै अन्य कुनै सैनिक वा गैरसैनिक प्रतिनिधिद्वारा अपनाइने बर्बरतापूर्ण उपायहरूका लागि पनि लागू हुन्छ । </div><div class="document-subtitle">धारा ३३</div><div class="content-paragraph"> कुनै संरक्षित व्यक्तिलाई उसले वा उनीले व्यक्तिगत रुपमा नगरेको कसूरको लागि सजाय गर्न सकिनेछैन । सामूहिक दण्ड र त्यस्तै डर, त्रास वा आतंकवादका सबै उपायहरू निषेधित छन् । युद्धमा लूटपाट निषेधित छ । </div><div class="content-paragraph"> संरक्षित व्यक्तिहरू र तिनीहरूको सम्पत्तिको विरुद्धमा बदला लिने कार्यहरू निषेधित छन् । </div><div class="document-subtitle">धारा ३४</div><div class="content-paragraph"> बन्धक बनाउने कार्य निषेधित छ । </div><div class="document-subtitle">खण्ड २</div><div class="document-subtitle">संघर्षका पक्षको भू-भागमा विदेशीहरू</div><div class="document-subtitle">धारा ३५</div><div class="content-paragraph"> संघर्षको आरम्भ हुँदा वा संघर्षको समयमा देश छाड्ने इच्छा गर्ने सबै संरक्षित व्यक्तिहरूलाई उनीहरूको प्रस्थान, देशको राष्ट्रिय हित विपरीत नभएमा त्यसो गर्ने अधिकार हुनेछ । देश छाड्नको लागि यस्ता व्यक्तिहरूका निवेदनहरूबारे नियमित रुपमा स्थापित प्रक्रियाअनुसार निर्णय गरिनेछ र त्यस्तो निर्णय यथासम्भव चाँडो गरिनेछ । देश छाड्नलाई अनुमित प्रदान गरिएका ती व्यक्तिहरूले आफ्‌नो यात्राको लागि आवश्यक रकमको प्रबन्ध गर्न सक्नेछन् र उनीहरूले आफूसँग समुचित मात्रामा आफ्ना सम्पत्ति र व्यक्तिगत प्रयोजनका सामानहरू लैजान पाउनेछन् । </div><div class="content-paragraph"> यदि यस्तो कुनै व्यक्तिलाई त्यो भू-भाग छाड्ने अनुमति प्रदान गरिँदैन भने निजलाई त्यस्तो अस्वीकृति विरुद्ध कब्जा गर्ने शक्तिले सो प्रयोजनको लागि तोकेको उचित अदालत वा प्रशासकीय बोर्डबाट जति सक्दो चाँडो पुनर्विचार गरी पाउँ भनी माग्ने अधिकार हुनेछ । </div><div class="content-paragraph"> अनुरोध गर्दा, यदि सुरक्षा कारणले नरोकेमा वा सम्बन्धित व्यक्तिले विरोध नगरेमा, सो भू-भाग छोड्ने अनुमतिको लागि गरिएको अनुरोधको अस्वीकारका कारणहरू र छोड्न पाउने अनुमतिको अनुरोध अस्वीकार गरिएका सबै व्यक्तिहरूका नामहरू संरक्षक शक्तिका प्रतिनिधिहरूलाई यथाशिघ्र उपलब्ध गराइनेछ । </div><div class="document-subtitle">धारा ३६</div><div class="content-paragraph"> अघिल्लो धारा अन्तरगत अनुमति प्रदान गरिएका प्रस्थानहरूलाई सुरक्षा, स्वास्थ्य, सरसफाइ र खानाको सम्बन्धमा सन्तोषजनक अवस्थाहरूमा संचालन गरिनेछ । बन्धक बनाउने शक्तिको भू-भागबाट प्रस्थान गर्ने बिन्दुदेखि सो सम्बन्धमा हुने सबै खर्चहरू गन्तव्यको देशले व्यहोर्ने छ अथवा तटस्थ राष्ट्रमा बासस्थान मिलाउने अवस्थामा लाभान्वित हुने नागरिकहरूको शक्तिद्वारा व्यहोरिनेछ । यदि आवश्यकता परेमा यस्ता आवागमन सम्बन्धी व्यवहारिक विवरणहरूबारे सम्बन्धित शक्तिहरूबीच हुने विशेष सम्झौताद्वारा निर्धारण गर्न सकिनेछ । </div><div class="content-paragraph"> यस अघि उल्लिखित कुराले संघर्षका पक्षहरूद्वारा शत्रुको हातमा भएका तिनीहरूका नागरिकहरूलाई आदान-प्रदान गर्ने र स्वदेश फिर्ता गर्ने सम्बन्धमा सम्पन्न गर्न सकिने विशेष सम्झौताप्रति प्रतिकूल प्रभाव पार्नेछैन । </div><div class="document-subtitle">धारा ३७</div><div class="content-paragraph"> पुर्पक्षको लागि वा स्वतन्त्रता हनन हुने गरी सजाय पाई कारागारमा थुनिएका संरक्षित व्यक्तिहरूलाई सो कैदको अवधिमा मानवतापूर्ण व्यवहार गरिनेछ । </div><div class="content-paragraph"> उनीहरूको रिहाई हुनासाथ उनीहरूले यस अघिका धाराहरूमा भएका व्यवस्था अनुकूल सो भू-भाग छाड्ने अनुमति माग्न सक्नेछन् । </div><div class="document-subtitle">धारा ३८</div><div class="content-paragraph"> वर्तमान महासन्धिले, खासगरी धाराहरू २७ र ४१ मा उल्लिखित विशेष उपायहरू गर्न अधिकार प्रदान गरेकोमा बाहेक, संरक्षित व्यक्तिहरूको अवस्था सैद्धान्तिक रुपमा शान्तिको समयमा विदेशीहरू सम्बन्धी प्रावधानहरूद्वारा व्यवस्थित भइरहनेछ । सबै अवस्थाहरूमा तिनीहरूलाई निम्नलिखित अधिकारहरू प्राप्त हुनेछन् :- </div><div class="content-paragraph indent-2"> (१) उनीहरूलाई व्यक्तिगत वा सामूहिक रुपमा पठाउन सकिने राहत प्राप्त गर्न सकिने योग्य बनाइनेछ । </div><div class="content-paragraph indent-2"> (२) यदि उनीहरूको स्वास्थ्यको अवस्था अनुसार आवश्यक भएमा उनीहरूले सम्बन्धित देशको नागरिकले पाएको सरहको चिकित्सा सम्बन्धी हेरचाह र अस्पताल सम्बन्धी उपचार प्राप्त गर्नेछन् । </div><div class="content-paragraph indent-2"> (३) उनीहरूलाई आफ्नो धर्मको अभ्यास गर्न र उनीहरूको आस्थाका पूजारीहरूद्वारा आध्यात्मिक सहायता लिन अनुमति दिइनेछ । </div><div class="content-paragraph indent-2"> (४) यदि विशेष रुपले युद्धको खतरा भएको क्षेत्रमा उनीहरू बस्छन् भने उनीहरूलाई सम्बन्धित देशका नागरिकहरू सरह, सो ठाउँबाट सर्ने अधिकार प्राप्त हुनेछ । </div><div class="content-paragraph indent-2"> (५) पन्ध्र वर्ष मुनिका बालबालिका, गर्भवती महिलाहरू र सात वर्षभन्दा कम उमेरका बालबालिकाकी आमाहरूले, सम्बन्धित देशका नागरिकहरू सरह कुनै पनि सुविधाप्रद व्यवहारबाट फाइदा पाउनेछन् । </div><div class="document-subtitle">धारा ३९</div><div class="content-paragraph"> युद्धको परिणामस्वरुप लाभपूर्ण रोजगारी गुमाएका संरक्षित व्यक्तिहरूलाई पारिश्रमिक सहितको रोजगार प्राप्त गर्ने अवसर प्रदान गरिनेछ । सुरक्षाका आवश्यकताहरू र धारा ४० का प्रावधानहरूको अधीन रही यो अवसर उनीहरू जुन भू-भागमा छन् त्यो शक्तिका नागरिकहरूले उपभोग गरेसरह हुनेछ । </div><div class="content-paragraph"> जहाँ संघर्षको कुनै पक्षले संरक्षित व्यक्तिमाथि नियन्त्रणको तरीका प्रयोग गर्छ जसको परिणामस्वरुप ऊ आफूलाई भरण पोषण गर्न अक्षम हुन्छ र खास गरी व्यक्तिमाथि सुरक्षाका कारणहरूबाट समुचित शर्तहरूमा पारिश्रमिक सहितको रोजगारी पाउन रोक लगाइन्छ भने त्यो पक्षले उसको र उसका आश्रितहरूको भरण पोषणबारे सुनिश्चित गर्नेछ । </div><div class="content-paragraph"> संरक्षित व्यक्तिहरूले कुनै पनि अवस्थामा उनीहरूको गृह राष्ट्र, संरक्षक शक्ति वा धारा ३० मा उल्लिखित सहायता गर्ने संस्थाबाट बढी सहयोग प्राप्त गर्न सक्छन् । </div><div class="document-subtitle">धारा ४०</div><div class="content-paragraph"> संरक्षित व्यक्तिहरूलाई संघर्षरत पक्षको भू-भागका नागरिकहरू सरहमात्र काम गर्न बाध्य पार्न सकिन्छ । </div><div class="content-paragraph"> यदि संरक्षित व्यक्तिहरू शत्रु राष्ट्रियताका रहेछन् भने उनीहरूलाई प्रत्यक्ष रुपमा सैनिक कारबाहीसँग सम्बन्धित नभएको त्यस्तो काम मात्र गर्न बाध्य पार्न सकिन्छ जुन मानवको खाना, आव्रजक, कुपडा, शुणयात र स्वास्थ्यको लागि सामान्यतया आवश्यक हुन्छ । </div><div class="content-paragraph"> यस अघिका दुई अनुच्छेदहरूमा उल्लिखित अवस्थाहरूमा काम गर्न बाध्य पारिएका संरक्षित व्यक्तिहरूले विशेष रुपले ज्याला, श्रम गर्ने घण्टा, लत्ताकपडा र सरसामान, पूर्व तालिम, पेशागत दुर्घटना र रोगबापत क्षतिपूर्ति राष्ट्रिय कामदारहरू सरह समान काम गर्ने अवस्थाहरू र समान सुरक्षाको फाइदा पाउनेछन् । </div><div class="content-paragraph"> यदि माथिका प्रावधानहरू उल्लंघन भएमा संरक्षित व्यक्तिहरूलाई धारा ३० अनुसारको उजुरी गर्ने अधिकारको प्रयोग गर्न अनुमति प्रदान गरिनेछ । </div><div class="document-subtitle">धारा ४१</div><div class="content-paragraph"> संरक्षित व्यक्तिहरू जसको हातमा रहेका छन् यदि त्यो शक्तिको विचारमा प्रस्तुत महासन्धिमा उल्लिखित नियन्त्रणका उपायहरू अपर्याप्त भए भने उसले धाराहरू ४२ र ४३ को प्रावधान अनुसार नजरबन्द वा निर्दिष्ट निवासभन्दा कठोर नियन्त्रणका अन्य उपायहरू अवलम्बन गर्न सक्नेछैन । </div><div class="content-paragraph"> कुनै फैसला बमोजिम अन्यत्र कहीँको तोकिएको निवासमा बस्नुपर्ने प्रयोजनका लागि उनीहरू बसी आएको स्थान छोड्न पर्ने मानिसहरूको हकमा धारा ३९ को दोस्रो अनुच्छेदका प्रावधानहरू लागू गर्दा कब्जा गर्ने शक्ति प्रस्तुत महासन्धिको भाग तीन, खण्ड चारमा भएका कल्याणकारी मानक (स्तर) हरूबाट जतिसक्दो सूक्ष्म तरिकाले निर्देशित हुनेछ । </div><div class="document-subtitle">धारा ४२</div><div class="content-paragraph"> संरक्षित व्यक्तिलाई नजरबन्द वा तोकिएको निवासमा राख्ने आदेश कब्जा गर्ने शक्तिको सुरक्षाको निम्ति पूर्ण रुपमा आवश्यक छ भने मात्र दिन सकिनेछ । </div><div class="content-paragraph"> यदि संरक्षक शक्तिको प्रतिनिधि मार्फत कुनै व्यक्तिले स्वेच्छिक रुपमा नजरबन्दको माग गर्छ र यदि उसको अवस्थाले यस्तो कदम चाल्न आवश्यक मानिन्छ भने ऊ जुन शक्तिको हातमा छ त्यही शक्तिद्वारा नजरबन्दमा राखिनेछ । </div><div class="document-subtitle">धारा ४३</div><div class="content-paragraph"> नजरबन्द वा निर्दिष्ट निवासमा राखिएको कुनै संरक्षित व्यक्तिलाई यसबारे उपयुक्त अदालतबाट वा कब्जा गर्ने शक्तिले सो प्रयोजनको लागि तोकेको विशिष्ट प्रशासकीय समितिबाट जतिसक्दो चाँडो पुनर्विचार गराउन पाउने अधिकार हुनेछ । यदि नजरबन्द वा निर्दिष्ट निवासमा राखिएको अवस्था कायम रहिरहने छ भने त्यो अदालत वा प्रशासकीय परिषदले आवधिक रुपले, परिस्थितिले साथ दिएसम्म कम्तिमा वर्षको दुई पटक, प्रारम्भिक फैसलालाई, अनुकूल संशोधन गर्ने उद्देश्यले उसको वा उनीहरूको मुद्दालाई विचार गर्नेछ । </div><div class="content-paragraph"> सम्बन्धित संरक्षित व्यक्तिले विरोध नगरेसम्म कब्जा गर्ने शक्तिले यथाशिघ्र नजरबन्दमा राखिएका अथवा निर्दिष्ट निवासमा राखिएका अथवा जो नजरबन्द वा निर्दिष्ट निवासबाट रिहा गरिएका छन्, उनीहरूका नामहरू संरक्षक शक्तिलाई दिइनेछ । यस धाराको पहिलो अनुच्छेदमा उल्लेख गरिएको अदालत वा समितिको फैसलाबारे पनि तिनै शर्तहरूको अधीनमा रही यथाशिघ्र संरक्षक शक्तिलाई सूचित गरिनेछ । </div><div class="document-subtitle">धारा ४४</div><div class="content-paragraph"> प्रस्तुत महासन्धिमा उल्लिखित नियन्त्रणका उपायहरू लागू गर्दा कब्जा गर्ने शक्तिले, शरणार्थीहरूलाई, जसलाई वास्तविकरुपमा कुनै पनि सरकारको संरक्षण प्राप्त छैन, कानुनत शत्रुराष्ट्रको नागरिकता भएकै आधारमा पूर्णतया विदेशी शत्रुको रुपमा व्यवहार गरिनेछैन । </div><div class="document-subtitle">धारा ४५</div><div class="content-paragraph"> संरक्षित व्यक्तिहरूलाई महासन्धिको पक्ष नभएको शक्तिराष्ट्रलाई हस्तान्तरित गरिनेछैन । </div><div class="content-paragraph"> यो प्रावधानले लडाईं समाप्त भएपछि संरक्षित व्यक्तिहरूको स्वदेश फिर्ती अथवा तिनीहरूको बसोबास भएको देश फर्कनको लागि, कुनै पनि रुपमा अवरोध पुऱ्याउने छैन । </div><div class="content-paragraph"> कब्जा गर्ने शक्तिले संरक्षित व्यक्तिहरूलाई प्रस्तुत महासन्धिको पक्ष भएको शक्तिलाई मात्र निजको प्रस्तुत महासन्धि लागू गर्ने चाहना र योग्यताको बारेमा सन्तुष्ट भए पछि हस्तान्तरण गर्नेछ । यदि यस्तो अवस्थामा संरक्षित व्यक्तिहरूको हस्तान्तरण भएमा उनीहरू हिरासतमा रहँदा वर्तमान महासन्धि लागू गर्ने उत्तरदायित्व उनीहरूलाई स्वीकार गर्ने शक्तिमाथि रहनेछ । तथापि यदि कुनै महत्वपूर्ण सवालमा त्यो शक्तिले वर्तमान महासन्धिका प्रावधानहरूलाई पूरा गर्न असफल हुन्छ भने त्यो शक्तिले जसले संरक्षित व्यक्तिहरूलाई हस्तान्तरण गरेको थियो संरक्षक शक्तिद्वारा सोबारे जानकारी पाएमा त्यस्तो अवस्थालाई सच्याउन प्रभावकारी उपाय गर्न सक्छ अथवा संरक्षित व्यक्तिहरूको फिर्ताको लागि अनुरोध गर्न, सक्छ । यस्तो अनुरोधको पालना गर्नैपर्छ । </div><div class="content-paragraph"> संरक्षित व्यक्तिलाई कुनै पनि अवस्थामा त्यस्तो देशमा हस्तान्तरण गरिनेछैन जहाँ उसलाई उसको राजनीतिक विचार वा धार्मिक विश्वासको आधारमा उत्पीडन सहनुपर्ने डरको सम्भावना हुन सक्छ । </div><div class="content-paragraph"> यस धाराका प्रावधानहरूले साधारण फौजदारी कानुन विरुद्ध कसुरको दोष लागेका संरक्षित व्यक्तिहरूलाई लडाइँ प्रारम्भ हुन भन्दा पहिले सम्पन्न सुपुर्दगी सन्धिका अनुरुप सुपुर्दगी गर्न अवरोध पुऱ्याउने छैन । </div><div class="document-subtitle">धारा ४६</div><div class="content-paragraph"> पहिले फिर्ता नलिएको भए संरक्षित व्यक्तिहरूको हकमा गरिएका बंदेजात्मक उपायहरू लडाइँ बन्द भएपछि यथाशिघ्र खारेज गरिनेछ । </div><div class="content-paragraph"> तिनीहरूको सम्पत्तिलाई प्रभावित गर्ने प्रतिबन्धात्मक उपायहरूलाई बन्दी बनाउने शक्तिको कानुन अनुसार लडाईी बन्द भए पछि यथाशिघ्र खारेज गरिनेछ । </div><div class="document-subtitle">खण्ड ३</div><div class="document-subtitle">कब्जा गरिएका भू-भागहरू</div><div class="document-subtitle">धारा ४७</div><div class="content-paragraph"> कब्जा गरिएको क्षेत्रमा भएका संरक्षित व्यक्तिहरूलाई उल्लिखित भू-भाग कब्जा गरिएको कारणले, सो भू-भागको सरकार वा संस्थाहरूमा भएको कुनै परिवर्तनबाट कुनै पनि अवस्था वा तरीकाले वर्तमान महासन्धिमा उल्लिखित फाइदाहरूबाट बञ्चित गरिने छैन, त्यस्तै कब्जा गरिएको भू-भागका पदाधिकारीहरू र कब्जा गर्ने शक्तिबीच भएको कुनै सम्झौदाद्वारा, कब्जा गरिएको भू-भागको पूर्ण वा आंशिक भागलाई पछिल्लो (कब्जा गर्ने) शक्तिले आफ्नो क्षेत्रमा गाभेको कारणबाट बञ्चित गर्न सकिनेछैन । </div><div class="document-subtitle">धारा ४८</div><div class="content-paragraph"> कब्जा गरिएको भू-भागको राष्ट्रका नागरिक नभएका संरक्षित व्यक्तिहरु धारा ३५ को प्रावधानको अधीनमा त्यो भू-भाग छोड्ने अधिकार प्रयोग गर्न सक्छन् र त्यस सम्बन्धी फैसला कब्जा गर्ने शक्तिले उक्त धारामा निर्धारित कार्यविधि अनुसार हुनेछ । </div><div class="document-subtitle">धारा ४९</div><div class="content-paragraph"> संरक्षित व्यक्तिहरूलाई, कब्जा गरिएको भू-भागबाट कब्जा गर्ने शक्तिको वा कब्जा गरिएको वा नागरिएको अन्य कुनै राष्ट्रको भू-भागमा जुनसुकै मनसायले गरेको भए पनि व्यक्तिगत वा समूहगत रुपमा स्थानान्तरण वा देश निकाला निषेध गरिएको छ । </div><div class="content-paragraph"> तथापि जनसंख्याको सुरक्षा अथवा अत्यावश्यक सैनिक कारणले आवश्यक भएमा कब्जा गर्ने शक्तिले, आंशिक वा पूर्ण रुपमा कुनै निर्दिष्ट भाग खाली गराउन सक्छ । भौतिक कारणले यस्तो स्थान परिवर्तनलाई टार्न सम्भव भएमा बाहेक, यस्तो स्थान परिवर्तनमा, संरक्षित व्यक्तिहरूलाई कब्जा गरिएको भू-भागको सीमाना भन्दा बाहिर पठाउने कामलाई समावेश गरिने छैन । यसरी अन्यत्र सारिएका व्यक्तिहरूलाई उल्लिखित क्षेत्रमा लडाईं अन्त्य हुनासाथ उनीहरूको आफ्ना घरमा फर्काइनेछ । </div><div class="content-paragraph"> कब्जा गर्ने शक्तिले यस्ता स्थानान्तरण अथवा अन्यत्र सार्ने कार्य गर्दा व्यवहारिकरुपमा सम्भव भएसम्म, संरक्षित व्यक्तिहरूलाई उचित बासस्थान, स्वास्थ्य, सुरक्षा र पोषणको सन्तोषजनक अवस्था रहेको व्यवस्था र हटाइएका एउटै परिवारका सदस्यहरूलाई अलग गरिने छैन भन्नेबारे सुनिश्चित गर्नेछ । </div><div class="content-paragraph"> कुनै पनि स्थानान्तरण वा खाली गराउने कार्य हुनासाथ, सो को जानकारी संरक्षक शक्तिलाई दिइनेछ । </div><div class="content-paragraph"> जनसंख्याको सुरक्षा र अत्यावश्यक सैनिक कारणले आवश्यक नभएसम्म संरक्षक शक्तिले संरक्षित व्यक्तिहरूलाई खास गरी त्यस्तो खतरा उन्मुख ठाउँमा थुन्ने छैन । </div><div class="content-paragraph"> कब्जा गर्ने शक्तिले आफ्नो असैनिक जनसंख्याको केही भागलाई आफूले ओगटेको भू-भागमा स्थानान्तरण गर्ने वा देश निकाला गर्नेछैन । </div><div class="document-subtitle">धारा ५०</div><div class="content-paragraph"> कब्जा गर्ने शक्तिले राष्ट्रिय र स्थानीय अधिकारीहरूको सहयोगमा बालबालिकाको शिक्षा र सम्भारमा समर्पित सबै संस्थाहरूको समुचित संचालनलाई सहज गर्नेछ । </div><div class="content-paragraph"> कब्जा गर्ने शक्तिको बालबालिकाको पहिचान र उनीहरूका आमाबाबुको नाम दर्ता गर्न आवश्यक पर्ने सबै कदमहरू चाल्नेछ । यसले कुनै पनि अवस्थामा उनीहरूको व्यक्तिगत हैसियतमा परिवर्तन गर्नेछैन, न त तिनीहरूलाई यसका अधीनस्त संगठन वा अंगहरूको मातहतमा राख्नेछ । </div><div class="content-paragraph"> यदि यो उद्देश्यका लागि स्थानीय संस्थाहरू अपर्याप्त भएमा कब्जा गर्ने शक्तिले युद्धको कारणले टुहुरा भएका वा पारिवारिक छुट्टिएका र नजिकको नातेदार वा मित्रबाट पर्याप्त हेरचाह प्राप्त गर्न नसक्ने बच्चाहरूको निर्वाह र शिक्षा, सम्भव भए उनीहरूको आफ्नै राष्ट्रियता, भाषा र धर्म भएका व्यक्तिहरूबाट मिलाउनेछ । </div><div class="content-paragraph"> धारा १३६ बमोजिम स्थापित विभागको विशेष शाखा, पहिचान, शंकास्पद भएका सबै बालबालिकाको पहिचान गर्न उत्तरदायी हुनेछ । यदि उपलब्ध भएमा उनीहरूका आमाबाबु अथवा नजिकका अन्य नातेदारहरूको विवरणको जहिले पनि अभिलेख राख्नुपर्छ । </div><div class="content-paragraph"> युद्धको परिणामको विरुद्ध पन्ध्र वर्षभन्दा मुनिका बालबालिका, गर्भवती महिला र सात वर्षभन्दा मुनिका बालबालिकाकी आमाको पक्षमा कब्जा हुनुभन्दा अगावै अपनाइएको कुनै पनि सौविध्यपूर्ण उपायहरू लागू गर्ने कार्यलाई कब्जा गर्ने शक्तिले बाधा पुऱ्याउने छैन । </div><div class="document-subtitle">धारा ५१</div><div class="content-paragraph"> कब्जा गर्ने शक्तिले संरक्षित व्यक्तिहरूलाई यसको सशस्त्र वा सहायक फौजमा काम गर्न बाध्य पार्न सक्नेछैन । स्वेच्छिक भर्ती गर्ने उद्देश्यले गरिने कुनै पनि दबाब वा प्रचारबाजीलाई निषेध गरिएको छ । </div><div class="content-paragraph"> संरक्षित व्यक्ति १८ वर्षको नभएसम्म कब्जा गर्ने शक्तिले तिनीहरूलाई काममा लगाउन दबाब दिन सक्नेछैन र त्यसरी काममा लगाउँदा पनि कब्जा गर्ने सेनालाई आवश्यक पर्ने वा सार्वजनिक सेवाहरूका लागि वा कब्जा गरिएको देशको जनताको भोजन, आवास, कपडा, यातायात वा स्वास्थ्यलाई आवश्यक पर्ने काममा मात्र लगाइनेछ । संरक्षित व्यक्तिहरूलाई त्यस्तो कुनै पनि काममा भाग लिन बाध्य पार्न सकिने छैनन् जसले तिनीहरूलाई सैनिक कारबाहीमा भाग लिनुपर्ने दायित्वमा संलग्न गराउनेछ । कब्जा गर्ने शक्तिले संरक्षित व्यक्तिहरूलाई उनीहरूले अनिवार्य सेवा गरी रहेको ठाउँका संरचनाहरूको सुरक्षा सुनिश्चित गर्नको लागि दबाबमूलक उपायहरुको प्रयोग गर्न बाध्य पार्न सक्नेछैन । </div><div class="content-paragraph"> कब्जा गरिएको ठाउँमा सेवाका लागि बोलाइएका व्यक्तिहरूले सोही ठाउँमा मात्र काम गर्नेछन् । त्यस्तो प्रत्येक व्यक्तिलाई सम्भव भएसम्म उसको रोजगारीको नियमित स्थानमा राखिनेछ । कामदारहरूलाई उचित ज्याला दिइनेछ र त्यो काम उनीहरूको बौद्धिक तथा शारीरिक क्षमतासँग सुहाउँदो हुनेछ । खासगरी ज्यालामा काम गर्ने घण्टा, उपकरण, प्राथमिक तालिम र पेशागत दुर्घटना र बिरामी बापत क्षतिपूर्ति सम्बन्धी सुरक्षा र काम गर्ने अवस्थाहरू कब्जा गरिएका देशमा प्रचलित कानुन यस धारामा उल्लिखित काम गर्न खटाइएका संरक्षित व्यक्तिहरूको हकमा लागू हुनेछ । </div><div class="content-paragraph"> कुनै पनि हालतमा श्रमको मागले सैनिक वा अर्धसैनिक चरित्रको कुनै संगठनमा कामदारहरूको परिचालनलाई निम्त्याउने छैन । </div><div class="document-subtitle">धारा ५२</div><div class="content-paragraph"> शक्तिले गरेको सम्झौता वा नियमले, स्वेच्छिक होस् वा नहोस् र ऊ जहाँसुकै भए पनि, संरक्षक शक्तिका प्रतिनिधिहरू समक्ष उक्त शक्तिको हस्तक्षेपको अनुरोध गर्दै आवेदन गर्ने कुनै पनि कामदारको अधिकारलाई कुण्ठित गर्नेछैन । </div><div class="content-paragraph"> कब्जा गरिएको भू-भागमा काम गर्ने कामदारहरूलाई कब्जा गर्ने शक्तिको लागि काम गर्न उत्प्रेरित गर्ने उद्देश्यले बेरोजगारी सृजना गर्ने वा अवसरलाई संकुचन गर्ने सबै उपायहरू निषेध गरिन्छ । </div><div class="document-subtitle">धारा ५३</div><div class="content-paragraph"> सैनिक कारबाहीद्वारा नष्ट गर्न अति आवश्यक भएकोमा बाहेक कब्जा गर्ने शक्तिले व्यक्तिगत रुपमा वा सामूहिक रुपमा निजी व्यक्तिहरूसँग सम्बन्धित वा राज्य वा अरु सरकारी अधिकारीहरू वा सामाजिक वा सहकारी संस्थाहरूसँग सम्बन्धित अचल सम्पत्ति वा निजी सम्पत्तिलाई नष्ट पार्ने कार्य निषेधित छ । </div><div class="document-subtitle">धारा ५४</div><div class="content-paragraph"> यदि कब्जा गरिएको भू-भागमा भएका सरकारी अधिकारीहरू वा न्यायाधीशहरूले आफ्‌नो सद्विवेकको कारणले आफ्नो कार्य पूरा गर्नबाट अलग रहन्छन् भने कब्जा गर्ने शक्तिले उनीहरूको हैसियतमा परिवर्तन गर्न सक्नेछैन, न त कुनै तरिकाले कानुनी बन्देज लगाउनेछ, न तिनीहरूका विरुद्ध बल प्रयोग वा भेदभाव गर्नेछ । </div><div class="content-paragraph"> यो निषेध, धारा ५१ को दोस्रो अनुच्छेद लागू गर्न प्रतिकूल हुने छैन । यसले सरकारी अधिकारीहरूलाई उनीहरूको पदबाट हटाउने कब्जा गर्ने शक्तिको अधिकारलाई असर गर्दैन । </div><div class="document-subtitle">धारा ५५</div><div class="content-paragraph"> आफूलाई उपलब्ध भएका साधनहरूको पूर्ण हदसम्म, जनताहरुका खाना र औषधीको आपूर्ति सुनिश्चित गर्नु कब्जा गर्ने शक्तिको कर्तव्य हुन्छ, यदि कब्जा गरिएको भू-भागको स्रोत अपर्याप्त भएमा, यसले खास गरी खाद्यान्न, औषधि भण्डार र अरु सामानहरू ल्याउनुपर्छ । </div><div class="content-paragraph"> कब्जा गर्ने शक्तिले उसको सेना र प्रशासनिक कर्मचारीको प्रयोगका लागि बाहेक र त्यसमा पनि गैरसैनिक जनसंख्याको आवश्यकताबारे ध्यान नपुऱ्याएसम्म कब्जा गर्ने शक्तिले कब्जा गरिएको क्षेत्रमा उपलब्ध खाद्यान्न, सरसामान र औषधी आपूर्तिको लागि आधिकारिक माग गर्न सक्नेछैन । </div><div class="content-paragraph"> अन्य अन्तर्राष्ट्रिय महासन्धिहरूका प्रावधानहरूको अधीन रही कब्जा गर्ने शक्तिले कुनै पनि अधिकारीका माग गरिएको वस्तुको उचित मूल्य तिरिएको छ भन्ने कुरा सुनिश्चित गर्न आवश्यक व्यवस्था गर्नेछ । </div><div class="content-paragraph"> अत्यावश्यक सैनिक आवश्यकताहरूद्वारा अस्थायी बन्देजहरू लगाउन आवश्यक भएमा बाहेक, संरक्षक शक्तिलाई कुनै पनि समय कब्जा गरिएको भू-भागमा खाद्यवस्तु र औषधि आपूर्तिको स्थितिबारे सत्यता बुझ्न स्वतन्त्रता रहनेछ । </div><div class="document-subtitle">धारा ५६</div><div class="content-paragraph"> आफूलाई उपलब्ध भएका साधनहरूको पूर्ण हदसम्म, राष्ट्रिय र स्थानीय अधिकारीहरूको सहयोगमा कब्जा गरिएको क्षेत्रमा चिकित्सा र अस्पताल सम्बन्धी संस्थानहरू र सेवाहरू सार्वजनिक स्वास्थ्य र सरसफाईको सुनिश्चित गर्नुपर्ने र बनाई राख्नुपर्ने कर्तव्य कब्जा गर्ने शक्तिको हुनेछ । साथै खास गरेर संक्रामक रोग र महामारीको फैलावट विरुद्ध लडाइँ गर्न आवश्यक पर्ने रोग निरोधक र निवारक उपायहरू अपनाउने र लागू गर्ने पनि सो शक्तिको कर्तव्य हुनेछ । सबै श्रेणीका स्वास्थ्य कर्मचारीहरूलाई उनीहरूको कर्तव्य निर्वाह गर्न अनुमति दिइनेछ । </div><div class="content-paragraph"> यदि कब्जा गरिएको क्षेत्रमा नयाँ अस्पताल स्थापना गरियो भने र यदि कब्जा गरिएको राज्यका सक्षम अंगहरू त्यहाँ संचालन भइरहेका छैनन भने कब्जा गर्ने अधिकारीहरूले, आवश्यक भएमा, तिनीहरूलाई धारा १८ मा उल्लिखित मान्यता प्रदान गर्नेछन् । उस्तै परिस्थितिहरूमा कब्जा गर्ने अधिकारीहरूले धाराहरू २० र २१ का प्रावधान अन्तर्गत, अस्पतालका कर्मचारीहरू र यातायातका सवारी साधनहरूलाई पनि मान्यता प्रदान गर्नेछन् । </div><div class="content-paragraph"> कब्जा गर्ने शक्तिले स्वास्थ्य र सरसफाइका उपायहरू अवलम्बन र कार्यान्वयन गर्दा, कब्जा गरिएको भू-भागको जनसंख्याको आचरण र नैतिक भावनालाई पनि ध्यानमा राख्नेछ। </div><div class="document-subtitle">धारा ५७</div><div class="content-paragraph"> कब्जा गर्ने शक्तिले अस्थायी रुपमा बिरामी र घाइते सैनिकहरूको उपचारको लागि अति आवश्यक पर्दा मात्र गैरसैनिक अस्पतालहरूको आधिकारिक अधिग्रहण गर्नेछ र यस्तो अवस्थामा अन्य बिरामीको उपचार र हेरचाह र असैनिक नागरिकको उपचारको लागि समयमै अस्पतालको उपयुक्त व्यवस्था मिलाइएको हुनुपर्नेछ । </div><div class="content-paragraph"> गैरसैनिक अस्पतालको सरसामान र भण्डार, गैरसैनिक जनसंख्याको लागि आवश्यक परेसम्म आधिकारिक रुपमा माग गर्न सकिनेछैन । </div><div class="document-subtitle">धारा ५८</div><div class="content-paragraph"> कब्जा गर्ने शक्तिले धार्मिक पूजारीहरूलाई उनीहरूको धार्मिक समुदायका सदस्यहरूलाई आध्यात्मिक सहयोग गर्न अनुमति दिनेछ । </div><div class="content-paragraph"> कब्जा गर्ने शक्तिले धार्मिक आवश्यकताहरूलाई चाहिने पुस्तक र वस्तुहरू भएको खेपलाई पनि स्वीकार गर्नेछ र कब्जा गरिएको क्षेत्रमा यसको वितरणलाई सहज बनाउनेछ । </div><div class="document-subtitle">धारा ५९</div><div class="content-paragraph"> यदि एउटा कब्जा गरिएको भू-भागको पूर्ण वा आंशिक जनसंख्यालाई अपर्याप्तरुपमा आपूर्ति गरिएको रहेछ भने त्यो कब्जा गर्ने शक्तिले उक्त जनसंख्याको निम्ति हुने सहायता कार्यक्रममा सहमति जनाउनेछ र आफ्‌नो अधीनमा रहेका सबै साधनहरूद्वारा तिनीहरूलाई सघाउन सुविधा पुऱ्याउनेछ । </div><div class="content-paragraph"> राज्यहरूद्वारा वा रेडक्रसको अन्तर्राष्ट्रिय समिति जस्ता निष्पक्ष मानवतावादी संगठनहरूद्वारा प्रारम्भ गर्न सकिने यस्ता योजनाहरूले खास गरी खाद्यान्न, औषधीको पूर्ति र कपडाको खेपलाई समावेश गर्नेछ । </div><div class="content-paragraph"> सबै संविदाकारी पक्षहरूले यी सामग्रीहरूको खेपको स्वतन्त्र आवत-जावतलाई अनुमति दिनेछन् र तिनको रक्षाको प्रत्याभूति दिनेछन् । </div><div class="content-paragraph"> तथापि संघर्षरत विपक्षीद्वारा कब्जा गरिएको भूभागमा ढुवानी सामग्रीको खेप लैजान अनुमति दिने शक्तिलाई उक्त खेपलाई तलाशी लिन, तोकिएको समय र मार्ग अनुसार तिनीहरूको आवतजावतलाई नियमित गर्न र ती ढुवानी गरिएका सामग्रीहरू जरुरतमन्द जनसंख्याको कल्याणको लागि प्रयोग गरिनेछ र कब्जा गर्ने शक्तिको फाइदाको लागि प्रयोग गरिने छैन भन्ने बारे संरक्षक शक्ति मार्फत समुचित रुपमा सन्तुष्ट हुनुपर्ने अधिकार हुनेछ । </div><div class="document-subtitle">धारा ६०</div><div class="content-paragraph"> राहत सामग्रीका खेपहरूले कब्जा गर्ने शक्तिलाई धाराहरू ५५, ५६ र ५९ अन्तरगतको उत्तरदायित्वबाट कुनै पनि हालतमा मुक्त गर्नेछैन । अति आवश्यक परेमा र कब्जा गरिएको भू-भागको जनसंख्याको हितमा संरक्षक शक्तिको सहमतिमा बाहेक कब्जा गर्ने शक्तिले कुनै पनि हालतमा राहतका सामग्रीहरूलाई अन्यत्र पठाउने छैन । </div><div class="document-subtitle">धारा ६१</div><div class="content-paragraph"> यस अघिका धाराहरूमा उल्लेख गरिएका राहतका सामग्रीहरूको वितरण, संरक्षक शक्तिको सहयोग र रेखदेखमा पूरा गरिनेछ । यो काम कब्जा गर्ने शक्ति र संरक्षक शक्ति बीच हुने सम्झौताद्वारा, रेडक्रसको अन्तर्राष्ट्रिय समिति वा अरु कुनै निष्पक्ष मानवतावादी निकाय तथा कुनै तटस्थ शक्तिलाई प्रत्यायोजन पनि गर्न सकिनेछ । </div><div class="content-paragraph"> कब्जा गरिएको क्षेत्रमा यस्ता सहायताका सामग्रीहरू त्यो भू-भागको अर्थन्त्रको हितमा आवश्यक पर्ने शक्तिका र कसरी विभाजन गरिनेछ । कब्जा गर्ने शक्तिले यी सामग्रीहरूको द्रुत वितरणलाई सहज बनाउनेछ । </div><div class="content-paragraph"> सबै संविदाकारी पक्षहरू यस्ता राहत सामग्रीहरूको कब्जा गरिएको क्षेत्रसम्म, कुनै दस्तुर विना पारवहन र परिवहनको लागि अनुमति दिने प्रयत्न गर्नेछन् । </div><div class="document-subtitle">धारा ६२</div><div class="content-paragraph"> आवश्यक सुरक्षा कारणहरूको अधीन रही कब्जा गरिएको भू-भागमा रहेका संरक्षित व्यक्तिहरूलाई पठाइएका, व्यक्तिगत राहत सामग्रीहरू प्राप्त गर्न अनुमति दिइनेछ । </div><div class="document-subtitle">धारा ६३</div><div class="content-paragraph"> कब्जा गर्ने शक्तिले अत्यन्त जरुरी सुरक्षा कारणहरूका लागि लगाएको अस्थायी र असाधारण उपायहरूको अधीनमा रही :- </div><div class="content-paragraph indent-2"> (क) मान्यता प्राप्त रेडक्रस (रातो अर्धचन्द्र, रातो सिंह र सूर्य) सोसाइटीहरू अन्तर्राष्ट्रिय रेडक्रस सम्मेलनहरूद्वारा परिभाषित गरिएका रेडक्रस सिद्धान्तहरूका अनुसार उनीहरूका गतिविधिहरू अनुशरण गर्न समर्थ हुनेछन् । अन्य राहत कार्य गर्ने संस्थाहरूलाई पनि उस्तै अवस्थामा आफ्ना मानवीय क्रियाकलापहरूलाई निरन्तरता दिन अनुमति दिइनेछ । </div><div class="content-paragraph indent-2"> (ख) कब्जा गर्ने शक्तिलाई माथि उल्लिखित काम काजमा प्रतिकूल असर पर्ने गरी संस्थाका कर्मचारीहरू वा ढाँचामा कुनै परिवर्तन ल्याउन आवश्यक नपर्न सक्छ। </div><div class="content-paragraph"> अत्यावश्यक सार्वजनिक उपयोगका सेवाहरूको सम्भार गरेर, राहतका वस्तुहरू वितरण गरेर र उद्धारको आयोजना गरेर गैरसैनिक जनसंख्याको जीवनको अवस्था सुनिश्चित गर्ने प्रयोजनको लागि स्थापित वा स्थापना हुने गैरसैनिक चरित्रका विशेष संगठनहरूका गतिविधि र कर्मचारीहरूलाई पनि यही सिद्धान्तहरू लागू हुनेछन् । </div><div class="document-subtitle">धारा ६४</div><div class="content-paragraph"> कब्जा गरिएका भू-भागका दण्डसम्बन्धी कानुनहरू लागू भइरहने छन् । तर कब्जा गर्ने शक्तिको सुरक्षाको लागि खतरा उत्पन्न गरेमा वा प्रस्तुत महासन्धि लागू गर्ने कार्यमा बाधा पुऱ्याएमा, यस्तो स्थितिमा कब्जा गर्ने शक्तिले निलम्बन वा खारेज गर्न सक्नेछ । </div><div class="content-paragraph"> पछिल्लो प्रावधानहरुको अधीन र न्यायको प्रभावकारी कार्यान्वयन सुनिश्चित गर्ने आवश्यकताका लागि उक्त कानुनहरूले समेटेका सबै कसुरहरूको सन्दर्भमा कब्जा गरिएका भू-भागका अदालतहरू, क्रियाशील रहिरहनेछन् । </div><div class="content-paragraph"> तर, कब्जा गर्ने शक्तिले प्रस्तुत महासन्धि अन्तरगतका कर्तव्यहरू पूरा गर्न निजहरूलाई समर्थ बनाउनका लागि, त्यो भू-भागमा व्यवस्थित सरकार बनाई राख्नको लागि, कब्जा गर्ने शक्तिको, यसका सदस्यहरू र यसको सम्पत्ति र प्रशासनको सुरक्षाको लागि, साथै उनीहरूले प्रयोग गरेका प्रतिष्ठानहरू र संचारका माध्यमहरूको रक्षाका लागि आवश्यक पर्ने प्रावधानहरू कब्जा गरिएको भू-भागको आवादी माथि लागू गर्न सक्नेछ । </div><div class="document-subtitle">धारा ६५</div><div class="content-paragraph"> कब्जा गर्ने शक्तिले बनाएका दण्डका प्रावधानहरू प्रकाशित नभएसम्म र उनीहरूकै भाषामा बासिन्दाहरूको जानकारीमा नल्याएसम्म लागू हुनेछैनन् । यस्ता दण्डका प्रावधानहरूको असर पूर्वप्रभावी हुनेछैन । </div><div class="document-subtitle">धारा ६६</div><div class="content-paragraph"> धारा ६४ को दोस्रो अनुच्छेदको कारणबाट यसले घोषणा गरेको दण्डात्मक प्रावधानहरूको उल्लंघन भएको अवस्थामा, कब्जा गर्ने शक्तिले अभियुक्तहरूलाई त्यस्ता अदालतहरु कब्जा गरिएको मुलुकमा बस्छन् भन्ने शर्तमा, समुचित रुपमा गठित अराजनीतिक सैनिक अदालतहरूलाई सुम्पन सक्नेछ । पुनरावेदन अदालतहरू छान्न सम्भव भएसम्म कब्जा गरिएको देशमा बस्नेछन् । </div><div class="document-subtitle">धारा ६७</div><div class="content-paragraph"> अदालतहरूले कानुनका त्यस्ता प्रावधानहरू मात्र लागू गर्छन् जुन कसुर हुनुभन्दा पहिले लागू थिए र जुन कानुनका सामान्य सिद्धान्त, खासगरी कसुरको मात्राको अनुपातमा दण्ड दिनुपर्ने भन्ने सिद्धान्तहरू, अनुरुप हुनुपर्नेछ । उनीहरूले अभियुक्त, कब्जा गर्ने शक्तिको नागरिक होइन भन्ने कुरामा विचार पुऱ्याउने छन् । </div><div class="document-subtitle">धारा ६८</div><div class="content-paragraph"> संरक्षित व्यक्तिहरू जसले कब्जा गर्ने शक्तिलाई हानी पुऱ्याउने एकमात्र उद्देश्यले कसुर गरेका हुन्छन् तर जसले कब्जा गर्ने सेना वा प्रशासनका सदस्यहरूको ज्यान वा अंगमा हानी पुऱ्याउने उद्योग गरेका हुँदैनन्, न त गम्भीर सामूहिक खतरा नै पुऱ्याउँछन्, न त कब्जा गर्ने शक्तिको सम्पत्ति वा प्रशासन वा तिनीहरूले प्रयोग गरेको संस्थापनहरूलाई गम्भीर क्षति नै पुऱ्याउँछन्, त्यस्ता व्यक्ति नजरबन्दी वा सामान्य काराबासका भागी हुनेछन् तर यस्तो नजरबन्द वा काराबासको अवधि गरिएको अपराधको अनुपातमा हुनु पर्नेछ । यस बाहेक यस्ता कसुरको लागि नजरबन्द वा काराबास, संरक्षित व्यक्तिलाई स्वतन्त्रताबाट बञ्चित गर्नको लागि अपनाइएको एक मात्र उपाय हुनेछ । प्रस्तुत महासन्धिको धारा ६६ अन्तरगत व्यवस्था गरिएका अदालतहरूले उनीहरूको स्वविवेकले काराबासको सजायलाई त्यही अवधिको नजरबन्दको सजायमा परिवर्तन गर्न सक्छन् । </div><div class="content-paragraph"> यदि कब्जा गरिएको भू-भागमा कब्जा शुरु हुनुभन्दा पहिले त्यहाँको कानुन अनुसार त्यस्ता कसूरहरू मृत्युदण्डद्वारा दण्डनीय भएमा र संरक्षित व्यक्ति जासुसी, कब्जा गर्ने शक्तिको सैनिक संरचनाहरू विरुद्ध गम्भीर तोडफोडको कार्य अथवा एक वा एकभन्दा बढी व्यक्तिहरूको मृत्यु भएको मनसाययुक्त कार्यको दोषी भएमा मात्र धारा ६४ र ६५ अनुसार कब्जा गर्ने शक्तिले घोषणा गरेका दण्डका प्रावधानहरू अन्तरगत संरक्षित व्यक्तिहरूलाई मृत्युदण्डको सजाय गर्न सकिन्छ । </div><div class="content-paragraph"> अभियुक्त कब्जा गर्ने शक्तिको नागरिक होइन र ऊ त्यसप्रति कुनै पनि निष्ठा राख्नुपर्ने कर्तव्यबाट आबद्ध छैन भन्ने तथ्यप्रति विशेषरुपमा अदालतको ध्यानाकर्षण नगराएसम्म, कुनै संरक्षित व्यक्तिको विरुद्ध मृत्युदण्डको सजाय सुनाइने छैन । </div><div class="content-paragraph"> तर कसुर गर्दाको समयमा अठार वर्षभन्दा कम उमेर रहेको संरक्षित व्यक्तिको विरुद्धमा कुनै पनि हालतमा मृत्युदण्डको सजाय सुनाइने छैन । </div><div class="document-subtitle">धारा ६९</div><div class="content-paragraph"> सबै मुद्दाहरूमा कुनै कसुरको अभियोग लागेको व्यक्ति पक्राउ परी मुद्दाको कारबाही वा सजायको प्रतिक्षा गरी थुनामा बसेको अवधि, निजलाई तोकिएको काराबासको अवधिबाट घटाइनेछ । </div><div class="document-subtitle">धारा ७०</div><div class="content-paragraph"> युद्धका कानुनहरू र प्रथाहरू उल्लंघन गरेकोमा बाहेक कब्जा हुनुभन्दा अगावै वा त्यसमा अस्थायी व्यवधान भएको समयमा संरक्षित व्यक्तिहरूले प्रकट गरेका विचारहरूका लागि कब्जा गर्ने शक्तिद्वारा निजहरूलाई गिरफ्तार गरिने, अभियोजित गरिने र दोषी सावित गरिनेछैन । </div><div class="content-paragraph"> लडाइँ शुरु भइसकेपछि गरेको अपराध वा लडाइँ शुरु हुनुभन्दा अगावै गरिएको सामान्य कानुनअन्तर्गत पर्ने अपराधहरू, जो कब्जा गर्ने राष्ट्रको कानुनअनुसार शान्तिको समयमा सुपुर्दगी गर्न योग्य हुन्छ, त्यस्ता अपराधहरू गरेमा बाहेक लडाइँ शुरु हुनुभन्दा पहिले कब्जा गरिएको राष्ट्रमा शरण लिएका कब्जा गर्ने राष्ट्रका नागरिकहरूलाई गिरफ्तार, अभियोजित र दोषी सावित गरिनेछैन वा कब्जा गरिएको क्षेत्रबाट निकाला गरिने छैन । </div><div class="document-subtitle">धारा ७१</div><div class="content-paragraph"> नियमित अदालती सुनुवाई नगरी, कब्जा गर्ने शक्तिका सक्षम अदालतहरूले कुनै पनि सजाय सुनाउने छैनन् । </div><div class="document-subtitle">धारा ७२</div><div class="content-paragraph"> कब्जा गर्ने शक्तिले अभियोजन गरिएका व्यक्तिहरूले बुझ्ने भाषामा, लिखितरुपमा उनीहरू माथि लगाइएको आरोपको विवरण उनीहरूलाई तुरुन्तै जानकारी गराइनेछ र जतिसक्दो चाँडो अदालत समक्ष पेश गरिनेछ । कब्जा गर्ने शक्तिद्वारा मृत्दण्ड वा दुई वर्ष वा सोभन्दा बढी काराबास हुने अभियोग लागेका संरक्षित व्यक्तिहरूका विरुद्ध शुरु गरिएको सबै कारबाहीको सम्बन्धमा संरक्षक शक्तिलाई सूचना दिइनेछ । यस्तो कारबाहीको अवस्थाको बारेमा कुनै पनि समयमा सूचना लिन यसलाई योग्य बनाइनेछ । यस बाहेक, कब्जा गर्ने शक्तिले संरक्षित व्यक्तिहरूको विरुद्धमा गरेको यो वा अन्य कुनै कारवाहीको सम्पूर्ण विवरण माग गर्दा संरक्षक शक्तिलाई उपलब्ध गराइनेछ । </div><div class="content-paragraph"> माथि दोस्रो अनुच्छेदमा व्यवस्था गरिएको सूचना, संरक्षक शक्तिलाई तुरुन्त पठाइनेछ । जुनसुकै अवस्थामा पनि पहिलो सुनुवाई हुने मिति भन्दा तीन हप्ता अगावै संरक्षक शक्ति कहाँ पुग्नेछ । अदालती प्रक्रिया शुरु हुँदा यो धाराका प्रावधानहरू पूर्ण रुपले पूरा भएको भनी प्रमाण प्रस्तुत नगरेसम्म सुनुवाई अघि बढ्ने छैन । </div><div class="content-paragraph"> सो सूचनामा निम्नलिखित विवरणहरू समावेश हुनेछन् :- </div><div class="content-paragraph indent-2"> (क) अभियुक्तको विवरण </div><div class="content-paragraph indent-2"> (ख) बसोबास गरेको वा थुनामा रहेको स्थान </div><div class="content-paragraph indent-2"> (ग) आरोप वा आरोपहरूका विवरण (कुन दण्ड सम्बन्धी प्रावधान अन्तर्गत सो लगाइएको हो त्यसको उल्लेख) </div><div class="content-paragraph indent-2"> (घ) सो मुद्दा सुनुवाई गर्ने अदालतको स्तर वा हैसियत </div><div class="content-paragraph indent-2"> (ङ) पहिलो सुनुवाई गरिने स्थान र मिति </div><div class="document-subtitle">धारा ७३</div><div class="content-paragraph"> आरोपित व्यक्तिहरुले यस्तो सहयोगको स्वतन्त्रतापूर्वक परित्याग नगरेसम्म प्रारम्भिक अनुसन्धानको कममा र अदालतमा सुनुवाईको कममा समेत बीजहरुलाई दोभाषेको सहयोग उपलब्ध गराइनेछ । उनीहरुलाई कुनै पनि समयमा सो दोभाषेप्रति आपत्ति प्रकट गर्न र उसको सट्टामा अर्को दोभाषे माग गर्न अधिकार हुनेछ । </div><div class="document-subtitle">धारा ७४</div><div class="content-paragraph"> दोषी प्रमाणित भएको व्यक्तिलाई अदालतले लागू गर्ने कानुनले व्यवस्था गरेअनुसार पुनरावेदन गर्ने अधिकार हुनेछ । उसको पुनरावेदन वा निवेदन दिने अधिकार र उसले त्यो गर्न सक्ने हदम्यादबारे उसलाई पूर्णरुपमा सूचित गरिनेछ । </div><div class="content-paragraph"> प्रस्तुत खण्डमा व्यवस्थित दण्ड प्रक्रियाहरू लागू हुने हदसम्म पुनरावेदनहरूका लागि पनि लागू हुनेछन् । जहाँ अदालतले लागू गर्ने कानुनहरूमा पुनरावेदनको प्रावधान नभएको स्थितिमा कसुरदारलाई कब्जा गर्ने शक्तिको सक्षम अधिकारी समक्ष उक्त ठहर र सजायहरूको विरुद्धमा निवेदन दिने अधिकार हुनेछ । </div><div class="content-paragraph"> कब्जा गर्ने शक्तिको सुरक्षाको हितमा अपवादात्मक रुपमा बन्द इजलाशमा सुनवाई गर्नुपरेमा बाहेक, जसबारे संरक्षक शक्तिलाई त्यसपछि जानकारी गराइन्छ, संरक्षक शक्तिका प्रतिनिधिहरूलाई कुनै संरक्षित व्यक्तिको अदालती सुनवाई प्रक्रियामा उपस्थित हुने अधिकार हुनेछ । अदालती सुनवाइको मिति र स्थान सम्बन्धी सूचना संरक्षक शक्तिलाई पठाइनेछ । </div><div class="content-paragraph"> मृत्युदण्ड अथवा दुई वर्ष वा सोभन्दा बढीको काराबासको सजाय सम्बन्धी कुनै निर्णय, संरक्षक शक्तिलाई सान्दर्भिक आधारहरू सहित जतिसक्दो चाँडो सूचित गरिनेछ । सो सूचनामा धारा ७१ अन्तरगत जारी सूचनाको पनि हवाला दिइनेछ र काराबास सजायको अवस्थामा सो सजाय भोग्नु पर्ने ठाउँको नाम पनि समावेश गरिनेछ । माथि उल्लेख गरिएदेखि बाहेकका अन्य फैसलाहरूको अभिलेख राखिनेछ र संरक्षक शक्तिका प्रतिनिधिहरूद्वारा निरीक्षणको लागि खुल्ला गरिनेछ । </div><div class="content-paragraph"> मृत्युदण्ड वा दुई वर्ष वा सोभन्दा बढीको काराबासको सजायका मुद्दाहरूमा पुनरावेदनको लागि अनुमति दिइएको अवधि, संरक्षक शक्तिले सो फैसलाको सूचना नपाएसम्म प्रारम्भ हुनेछैन । </div><div class="document-subtitle">धारा ७५</div><div class="content-paragraph"> कुनै पनि मुद्दामा मृत्युदण्डको सजाय पाएको कुनै व्यक्तिलाई दण्डस्थगन वा क्षमा पाउनको लागि निवेदन दिने अधिकारबाट बञ्चित गरिनेछैन । </div><div class="content-paragraph"> मृत्युदण्डको अन्तिम फैसलालाई सदर गरिएको अथवा दण्डस्थगन वा क्षमा दिन इन्कार गर्ने आदेश दिएको सूचना, संरक्षक शक्तिले पाएको ६ महिना भुक्तान नभई कुनै पनि मृत्युदण्डको सजाय कार्यान्वयन गरिनेछैन । </div><div class="content-paragraph"> यहाँ निर्धारित मृत्युदण्डको सजायको ६ महिनाको निलम्बन, कब्जा गर्ने शक्तिको सुरक्षा वा यसका सेनाप्रति संगठित धम्कीको गम्भीर संकटकालिन परिस्थिति जस्तो खास अवस्थामा घटाउन सकिने छ । तर यस्तो कटौतीको बारेमा संरक्षक शक्तिलाई सदैव सूचित गरिनेछ र मृत्युदण्डको सवालमा सक्षम कब्जा गर्ने पदाधिकारीहरू समक्ष निवेदन गर्नको लागि उचित समय र मौका प्रदान गरिनेछ । </div><div class="document-subtitle">धारा ७६</div><div class="content-paragraph"> कसुरको अभियोग लागेका संरक्षित व्यक्तिहरू, कब्जा गरिएको क्षेत्रमा हिरासतमा राखिनेछन् र यदि दोषी ठहरिएमा सोही ठाउँमा उनीहरूले सजाय भोग्ने छन् । यदि सम्भव भएमा तिनीहरूलाई अरु थुनुवाहरूबाट छुट्याइनेछ र उनीहरूले आफ्नो राम्रो स्वास्थय कायम राख्न पर्याप्त हुने भोजन र निरोगिताको अवस्था उपभोग गर्न पाउने छन् जुन कम्तीमा पनि कब्जा गरिएको क्षेत्रमा विद्यमान रहेको बन्दीगृहमा पाउने सरह हुनेछ । </div><div class="content-paragraph"> उनीहरूले आफ्‌नो स्वास्थ्य अवस्थाको आवश्यकता अनुसार औषधी उपचार प्राप्त गर्नेछन् । </div><div class="content-paragraph"> उनीहरूलाई आवश्यक पर्ने कुनै पनि आध्यात्मिक सहयोग पनि प्राप्त गर्न सक्ने अधिकार हुनेछ । </div><div class="content-paragraph"> महिलाहरूलाई छुट्टै कोठाहरूमा थुनिने छ र प्रत्यक्ष रुपमा महिलाहरू कै रेखदेखमा राखिनेछ । </div><div class="content-paragraph"> नाबालकहरूलाई गरिने विशेष व्यवहारप्रति आवश्यक ध्यान पुऱ्याइनेछ । </div><div class="content-paragraph"> थुनिएका संरक्षित व्यक्तिहरूलाई धारा १४३ को व्यवस्था अनुसार संरक्षक शक्तिका र रेडक्रसको अन्तर्राष्ट्रिय समितिका प्रतिनिधिहरूद्वारा भेट्न पाउने अधिकार हुनेछ । </div><div class="content-paragraph"> यस्ता व्यक्तिहरूलाई हरेक महिना कम्तिमा एउटा राहत पुलिन्दा प्राप्त गर्ने अधिकार हुनेछ । </div><div class="document-subtitle">धारा ७७</div><div class="content-paragraph"> कसुरको दोष लागेका वा कब्जा गरिएका क्षेत्रका अदालतहरूले दोषी ठहऱ्याइएका संरक्षित व्यक्तिहरूलाई कब्जा समाप्त भएपछि सान्दर्भिक अभिलेखहरूका साथ मुक्त भएको भू-भागका अधिकारीहरूलाई हस्तान्तरण गरिनेछ । </div><div class="document-subtitle">खण्ड ४</div><div class="document-subtitle">नजरबन्दहरूसँग गरिने व्यवहारका नियमहरू</div><div class="document-subtitle">परिच्छेद १</div><div class="document-subtitle">सामान्य प्रावधानहरू</div><div class="document-subtitle">धारा ७९</div><div class="content-paragraph"> धारा ४१, ४२, ४३, ६८ र ७८ का प्रावधानहरू अनुसार गर्नु परेमा बाहेक, संघर्षरत पक्षहरूले सुरक्षित व्यक्तिहरूलाई नजरबन्द गर्ने छैनन् । </div><div class="document-subtitle">धारा ८०</div><div class="content-paragraph"> नजरबन्दहरूसँग उनीहरूको पूर्ण नागरिक हैसियत रहिरहनेछ र उनीहरूको हैसियतसँग मिल्ने सम्बद्ध अधिकारहरू उपभोग गर्न पाउँछन् । </div><div class="document-subtitle">धारा ८१</div><div class="content-paragraph"> संरक्षित व्यक्तिहरूलाई नजरबन्दमा राख्ने संघर्षरत पक्षहरूले उनीहरूको निर्वाहको लागि निःशुल्क व्यवस्था गर्नेछन् र उनीहरूको स्वास्थ्यको अवस्थाले चाहेको औषधि उपचार पनि प्रदान गर्नेछन् । </div><div class="content-paragraph"> यस्ता मूल्यहरूको भुक्तानीका लागि नजरबन्दहरूको भत्ता, तलव वा उनीहरूलाई दिनुपर्ने हिसाबबाट कुनै कटौती गरिनेछैन । </div><div class="content-paragraph"> नजरबन्दीमाथि, आश्रितहरूसँग उनीहरूको निर्वाहको पर्याप्त साधन छैन वा उनीहरू जीविकोपार्जन गर्न अक्षम छन् भने कब्जा गर्ने शक्तिले त्यस्ता आश्रितहरूको निर्वाहको व्यवस्था गर्नेछ । </div><div class="document-subtitle">धारा ८२</div><div class="content-paragraph"> कब्जा गर्ने शक्तिले सम्भव भएसम्म नजरबन्दहरूको राष्ट्रियता, भाषा र रीति अनुसार निवासस्थानको व्यवस्था गर्नेछ । एउटै देशका नागरिक भएमा नजरबन्दहरू उनीहरूको भाषा फरक-फरक भएको कारणले मात्र छुट्याइने छैनन् । </div><div class="content-paragraph"> रोजगारी वा स्वास्थ्यको कारणले वा प्रस्तुत खण्डको परिच्छेद ९ का प्रावधानहरू लागू गर्ने उद्देश्यको लागि अस्थायी प्रकृतिले छुट्टिइनु पर्ने आवश्यकता भएकोमा बाहेक नजरबन्दको अवधिभरी एउटै परिवारका सदस्यहरू, खासगरी आमा-बाबु र छोराछोरीहरूलाई नजरबन्दको एउटै ठाउँमा एकैसाथ राखिनेछ । आमाबाबुको रेखदेख विना स्वतन्त्र रुपमा राखिएका आ-आफ्ना छोराछोरीहरूलाई आफूहरूसँगै नजरबन्दमा राख्न नजरबन्दहरूले अनुरोध गर्न सक्नेछन् । </div><div class="content-paragraph"> जहाँ जहाँ सम्भव हुन्छ, नजरबन्द भएका एउटै परिवारका सदस्यहरू एउटै परिसरमा राखिनेछन् र अरु सम्न्चित पारिवारिक जीवन बिताउनको लागि स्विधाहरू सहित अन्य नजरबन्दहरू भन्दा, उनीहरूलाई छुट्टै आवास प्रदान गरिनेछ । </div><div class="document-subtitle">परिच्छेद २</div><div class="document-subtitle">नजरबन्द गर्ने ठाउँहरू</div><div class="document-subtitle">धारा ८३</div><div class="content-paragraph"> नजरबन्द शक्तिले युद्धको खतराको सम्भावना भएका क्षेत्रहरूमा नजरबन्द गर्ने ठाउँहरू खडा गर्नेछैन । </div><div class="content-paragraph"> कब्जा गर्ने शक्तिले संरक्षक शक्तिहरूको मध्यस्थ मार्फत शत्रु शक्तिहरूलाई नजरबन्द गर्ने ठाउँहरूको भौगोलिक अवस्थितिबारे सबै उपयोगी सूचनाहरू प्रदान गर्नेछ । </div><div class="content-paragraph"> सैनिक दृष्टिकोणले अनुमति दिएको अवस्थामा दिउँसो आकाशबाट प्रष्ट देखिने गरी नजरबन्द शिविरहरूलाई “आई सी” अक्षरहरूद्वारा संकेत गरिनेछ । तर सम्बन्धित शक्तिहरू अन्य कुनै संकेत प्रणालीबारे सहमत हुन सक्नेछन् । नजरबन्द शिविरहरू बाहेक अन्य कुनै ठाउँलाई यसरी संकेत गरिनेछैन । </div><div class="document-subtitle">धारा ८४</div><div class="content-paragraph"> नजरबन्दहरू युद्धबन्दीहरू र अरु कुनै कारणले स्वतन्त्रता गुमाएका व्यक्तिहरू भन्दा छुट्टै निवास्थानमा राखिनेछन् र छुट्टै तरिकाले व्यवस्थित हुनेछन् । </div><div class="document-subtitle">धारा ८५</div><div class="content-paragraph"> कब्जा गर्ने शक्ति नजरबन्दको शुरुवातदेखि नै संरक्षित व्यक्तिहरूलाई स्वास्थ्य र आरोग्यतासम्बन्धी सबै सुरक्षाहरू उपलब्ध र जलवायुको कठोरता र युद्धका प्रभावहरू विरुद्ध सुरक्षित भवनहरू वा आवासगृहमा राख्न, सबै आवश्यक र सम्भाव्य उपायहरू सुनिश्चित गर्न बाध्य हुनेछ । कुनै पनि अवस्थामा नजरबन्दका स्थायी स्थानहरू अस्वस्थकर स्थानमा वा त्यस्ता जिल्लाहरूमा जहाँको हावापानी नजरबन्दको स्वास्थ्यप्रति हानिकारक हुने ठाउँमा अवस्थित हुनेछैन । सबै अवस्थाहरूमा जहाँ कुनै संरक्षित व्यक्तिलाई अस्थायी रुपमा नजरबन्दमा राखिएको क्षेत्र अस्वस्थकर छ वा त्यस्तो ठाउँ छ जुन उसको स्वास्थ्यको लागि हानिकारक छ, परिस्थितिहरूले अनुमति दिएसम्म उसलाई जतिसक्दो छिटो नजरबन्दको लागि बढी उपयुक्त ठाउँमा सारिनेछ । </div><div class="content-paragraph"> ती परिसरहरू चिसोबाट पूर्ण रुपमा संरक्षित, खासगरी साँझ र उज्यालो हुनु अघिको अवधिमा (रातभर) पर्याप्त मात्रामा ताप र प्रकाशको व्यवस्था गरिएको हुनेछन् । सुत्ने कोठाहरू पर्याप्त मात्रामा फराकिलो र राम्रो हावादार हुनेछन् र हावापानी तथा नजरबन्दहरूको उमेर, लिंग र स्वास्थ्यको अवस्थालाई ध्यानमा राखेर पर्याप्त ओछ्यान र कम्बलहरू नजरबन्दहरूले पाउनेछन् । </div><div class="content-paragraph"> नजरबन्दहरूले आरोग्यताका नियमहरू अनुकूलका र सदैव स्वच्छ अवस्थामा राखिएका स्वास्थ्य सम्बन्धी सहुलियतहरू रातदिन प्रयोग गर्न पाउनेछन् । उनीहरूका व्यक्तिगत लुगाफाटा धुनको लागि र शौचालयमा प्रयोग गर्नको लागि पर्याप्त पानी र साबुन उपलब्ध गराइनेछ र यो उद्देश्यको लागि आवश्यक संरचनाहरू र सुविधाहरू उनीहरूलाई प्रदान गरिनेछ । पानीका फोहोराहरू वा स्नानागार पनि उपलब्ध हुनेछन् । स्नान र सरसफाइको लागि आवश्यक समय छुट्याइनेछ । </div><div class="content-paragraph"> अपवाद स्वरुप अस्थायीरुपमा पुरुषहरू नजरबन्द राखिएकै ठाउँमा तिनीहरूको पारिवारिक इकाईका सदस्य नभएका महिला बन्दीहरूलाई राख्नुपर्ने भएमा तिनीहरूको प्रयोगको लागि छुट्टै सुत्ने कोठाहरू सरसफाई र शौचालय इत्यादिको र आरोग्य सहुलियतहरूको व्यवस्था गर्नु बाध्यात्मक हुनेछ । </div><div class="document-subtitle">धारा ८६</div><div class="content-paragraph"> जुनसुकै सम्प्रदायका भए पनि नजरबन्दहरूका धार्मिक सेवाहरूको लागि उपयुक्त हुने परिसर, कब्जा गर्ने शक्तिले उपलब्ध गराउनेछन् । </div><div class="document-subtitle">धारा ८७</div><div class="content-paragraph"> अन्य उपयुक्त सुविधाहरू उपलब्ध भएको स्थानमा बाहेक, प्रत्येक नजरबन्द गर्ने स्थानमा चमेना गृहको स्थापना गरिनेछ । यस्ता गृहको उद्देश्य स्थानीय बजारभन्दा बढी मूल्य नपर्ने गरी नजरबन्दहरूलाई खाद्यान्न र दैनिक प्रयोगका वस्तुहरू किन्न दिनु हुनेछ जसमा साबुन, सुर्तीजन्य वस्तु तथा उनीहरूको व्यक्तिगत भलाई र आराम दिने सामानहरू समावेश हुनेछन् । </div><div class="content-paragraph"> चमेना गृहबाट प्राप्त नाफा नजरबन्दको प्रत्येक स्थानमा स्थापना हुने कोषमा जम्मा गरिनेछ र सोको प्रयोग उक्त ठाउँसँग सम्बद्ध कैदीहरूको फाइदाको लागि गरिनेछ । धारा १०२ मा प्रावधान गरिएको नजरबन्दहरूको समितिले यस्तो चमेना गृहको व्यवस्थापन र उक्त कोषको जाँच गर्न पाउनेछ । </div><div class="content-paragraph"> कुनै नजरबन्दको स्थान बन्द भएमा कल्याणकारी कोषमा बचेको रकम त्यही राष्ट्रियताका नजरबन्दहरूको लागि रहेको अर्को नजरबन्द गर्ने ठाउँको कल्याणकारी कोषमा स्थानान्तरण गरिनेछ अथवा यदि यस्तो ठाउँ छैन भने केन्द्रीय कल्याणकारी कोषमा स्थानान्तरण गरिनेछ जुन कब्जा गर्ने शक्ति अन्तर्गत रहेका सबै नजरबन्दहरूको फाइदाको लागि प्रयोग गरिनेछ । सबैको रिहाई भएको अवस्थामा सम्बन्धित शक्तिहरूबीच अन्यथा समझदारी भएमा बाहेक उक्त कोष कब्जा गर्ने शक्तिले नै राख्नेछ । </div><div class="document-subtitle">धारा ८८</div><div class="content-paragraph"> आक्रमण र युद्धका अरु जोखिमहरू भएका नजरबन्दका सबै क्षेत्रहरूमा आवश्यक सुरक्षा सुनिश्चित गर्न पर्याप्त संख्या र ढाँचामा आश्रय स्थलहरू स्थापना गरिनेछन् । खतराको संकेत उल्लेखित खतराका विरुद्ध उनीहरूका कोठाहरूको सुरक्षाका लागि खटिएकाहरू बाहेक नजरबन्दहरू जति सक्दो चाँडो यस्ता आश्रय स्थलहरूमा प्रवेश गर्न स्वतन्त्र हुनेछन् । आवादीको सुरक्षाको लागि अपनाइएको कुनै पनि सुरक्षात्मक उपायहरू उनीहरूका लागि पनि लागू हुनेछन् । </div><div class="content-paragraph"> नजरबन्दको ठाउँमा आगलागीको विरुद्ध सबै आवश्यक पूर्व सावधानीहरू अपनाउनुपर्छ । </div><div class="document-subtitle">परिच्छेद ३</div><div class="document-subtitle">खाना र कपडा</div><div class="document-subtitle">धारा ८९</div><div class="content-paragraph"> नजरबन्दहरूलाई प्रत्येक दिन दिइने खाद्य सामग्री मात्रा, गुणस्तर र प्रकारमा नजरबन्दहरूको स्वास्थ्यको अवस्था राम्रो राख्न र पोषण सम्बन्धी कमी हुनबाट बचाउन पर्याप्त हुनेछ । </div><div class="content-paragraph"> नजरबन्दहरूको परम्परागत भोजनबारे पनि ध्यान दिइनेछ । </div><div class="content-paragraph"> नजरबन्दहरूको साथमा रहेको कुनै अतिरिक्त खाना आफ्नो खाना आफ्नो लागि पकाउनको लागि पनि उनीहरूलाई साधनहरू उपलब्ध गराइनेछ । </div><div class="content-paragraph"> नजरबन्दहरूलाई पर्याप्त खानेपानी उपलब्ध गराइनेछ । सुर्तीजन्य वस्तु प्रयोगको लागि अनुमति दिइनेछ । </div><div class="content-paragraph"> नजरबन्दहरूले गरेको परिश्रमको अनुपातमा, उनीहरूले अतिरिक्त खाद्य सामग्री प्राप्त गर्नेछन् । </div><div class="content-paragraph"> गर्भवती महिला र सुत्केरीहरू र पन्ध्र वर्षभन्दा कम उमेरका बालबालिकाहरूलाई उनीहरूको शारीरिक आवश्यकताको अनुपातमा अतिरिक्त भोजन दिइनेछ । </div><div class="document-subtitle">धारा ९०</div><div class="content-paragraph"> हिरासतमा लिएपछि नजरबन्दहरूलाई लुगा, जुत्ता, भित्री लगाउने लुगा फेर्ने र आवश्यक भएमा थप आपूर्तिहरू प्राप्त गर्न सबै सुविधाहरू प्रदान गरिनेछ । यदि कुनै नजरबन्दसँग मौसमलाई अनुकूल पर्याप्त लुगा कपडा रहेनछ र उनीहरू किन्न पनि असमर्थ छन् भने कब्जा गर्ने शक्तिले विना मूल्य उनीहरूलाई सो उपलब्ध गराउनेछ । </div><div class="content-paragraph"> कब्जा गर्ने शक्तिले नजरबन्दहरूलाई उपलब्ध गराएको कपडा र उनीहरूको आफ्नै लुगामा देखिने गरी राखिएका चिन्हहरू उनीहरूलाई कलंकित गर्ने खालका हुने छैनन्, न त उनीहरूको उपहास गर्ने खालका नै हुनेछन् । </div><div class="content-paragraph"> कामदारहरूलाई उनीहरूले कामको प्रकृतिको आवश्यक भएमा सुरक्षात्मक पोशाक सहित कामका लागि उपयुक्त लुगाहरू प्राप्त हुनेछन् । </div><div class="document-subtitle">परिच्छेद ४</div><div class="document-subtitle">आरोग्यता र औषधोपचार</div><div class="document-subtitle">धारा ९१</div><div class="content-paragraph"> नजरबन्दको प्रत्येक ठाउँमा योग्यता प्राप्त चिकित्सकको निर्देशनको मातहतमा एक समुचित चिकित्सालय रहेछ जहाँ नजरबन्दहरूले उनीहरूलाई आवश्यक पर्ने हेरचाहका साथै समुचित आहार प्राप्त गर्नेछन् । सरुवा वा मानसिक रोगका बिरामीहरूका लागि अलग वार्डहरूको स्थापना गरिनेछ । </div><div class="content-paragraph"> प्रसूतिका बिरामीहरू र गम्भीर रोगबाट सताइएका नजरबन्दहरू वा जसको अवस्थाले गर्दा निजलाई विशेष उपचार, शल्यक्रिया वा अस्पतालको स्याहार आवश्यक छ, त्यसलाई पर्याप्त उपचार दिन सकिने संस्थामा भर्ना गर्नुपर्छ र उनीहरूले साधारण जनतालाई भन्दा कम नहुने गरी उपचार पाउनेछन् । </div><div class="content-paragraph"> नजरबन्दहरूले पाएसम्म आफ्नै राष्ट्रियताका स्वास्थ्यकर्मीहरूबाट सेवा पाउने छन् । </div><div class="content-paragraph"> नजरबन्दहरूमाथि परीक्षणको लागि स्वास्थ्य पदाधिकारीहरू समक्ष आफूलाई प्रस्तुत गर्नबाट रोक लगाइने छैन । अनुरोध गरेमा, कब्जा गर्ने शक्तिका स्वास्थ्य अधिकारीहरूले उपचार गराएका प्रत्येक नजरबन्दलाई उनीहरूको रोग वा चोटको प्रकृति, गरिएको उपचारको प्रकृति र अवधि देखिने आधिकारिक प्रमाणपत्र दिनेछन् । त्यो प्रमाणपत्रको प्रतिलिपि धारा १४० मा व्यवस्था गरिएको केन्द्रीय निकायमा पठाइनेछ । </div><div class="content-paragraph"> नजरबन्दहरूको स्वास्थ्य राम्रो राख्नको लागि आवश्यक पर्ने सामग्रीहरू, खास गरी कृत्रिम दाँत र अन्य बनावटी सामग्रीहरू र चश्माहरू सहितको उपचार, नजरबन्दहरूलाई, विना कुनै दस्तुर प्राप्त हुनेछ । </div><div class="document-subtitle">धारा ९२</div><div class="content-paragraph"> नजरबन्दहरूको स्वास्थ्य परीक्षण कम्तिमा महिनाको एक पटक गरिनेछ । सो को उद्देश्य खासगरी नजरबन्दहरूको स्वास्थ्यको सामान्य अवस्था परीक्षण गर्नु, पोषण र सरसफाई हेर्नु र सरुवा रोगहरू, खासगरी क्षयरोग, औलो र यौन रोग पत्ता लगाउनु हुनेछ । यस्ता परीक्षणहरूमा खासगरी प्रत्येक नजरबन्दको वजन जाँच्ने र कम्तिमा एक वर्षमा एकपटक रेडियोस्कोपिक परीक्षण ( विकिरणद्वारा गरिने प्रत्यक्ष अवलोकन) गर्ने कार्य समावेश हुनेछ । </div></body></html>