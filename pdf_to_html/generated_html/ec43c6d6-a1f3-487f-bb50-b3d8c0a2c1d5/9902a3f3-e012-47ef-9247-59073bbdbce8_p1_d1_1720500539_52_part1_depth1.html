<!DOCTYPE html><html lang="ne"><head><meta charset="UTF-8"><meta name="viewport" content="width=device-width, initial-scale=1.0"><title>1720500539_52_part1.pdf</title><style> @import url('https://fonts.googleapis.com/css2?family=Noto+Sans+Devanagari:wght@300;400;500;600;700&display=swap'); * { margin: 0; padding: 0; box-sizing: border-box; } body { font-family: 'Noto Sans Devanagari', 'Preeti', 'Mukti', Arial, sans-serif; font-size: 14px; line-height: 1.4; color: #000; background: #fff; max-width: 21cm; margin: 0 auto; padding: 2.5cm; min-height: 29.7cm; } .header-section { text-align: center; margin-bottom: 30px; } .document-title { font-size: 18px; font-weight: 600; margin: 15px 0; text-align: center; } .document-subtitle { font-size: 14px; margin: 10px 0; text-align: center; } .content-paragraph { margin: 15px 0; line-height: 1.7; text-align: justify; } .form-field { border-bottom: 1px dotted #000; display: inline-block; margin: 0 2px; padding-bottom: 2px; min-height: 18px; vertical-align: baseline; } .form-field.tiny { min-width: 30px; } .form-field.small { min-width: 80px; } .form-field.medium { min-width: 150px; } .form-field.large { min-width: 250px; } .form-field.xlarge { min-width: 350px; } table { width: 100%; border-collapse: collapse; margin: 25px 0; font-size: 13px; border: 2px solid #000; } th, td { border: 1px solid #000; padding: 12px 8px; text-align: left; vertical-align: top; word-wrap: break-word; } th { background-color: #f8f8f8; font-weight: 600; text-align: center; line-height: 1.3; } td { min-height: 40px; background-color: #fff; } .signature-section { margin-top: 50px; text-align: right; line-height: 2.5; } .text-center { text-align: center; } .text-right { text-align: right; } .text-left { text-align: left; } .bold { font-weight: 600; } .underline { text-decoration: underline; } /* Custom styles for this document */ .list-item-wrapper { margin-bottom: 15px; line-height: 1.7; display: flex; } .list-item-number { flex-shrink: 0; width: 30px; /* Space for the number, adjust as needed */ font-weight: 600; text-align: right; padding-right: 10px; } .list-item-content { flex-grow: 1; text-align: justify; } .sub-item-indent { padding-left: 30px; /* Indentation for (1), (2) under a main number */ margin-bottom: 10px; line-height: 1.7; text-align: justify; } .sub-sub-item-indent { padding-left: 20px; /* Indentation for (क), (ख) under (1), (2) */ margin-bottom: 10px; line-height: 1.7; text-align: justify; display: flex; /* For alignment of (क) etc. */ } .sub-sub-item-label { flex-shrink: 0; width: 25px; /* Space for the (क) label */ font-weight: 600; } .sub-sub-item-text { flex-grow: 1; } .two-col-container { margin-top: 10px; margin-bottom: 10px; } .two-col-line { display: flex; justify-content: space-between; align-items: flex-start; /* Align items to the start of the cross axis */ margin-bottom: 5px; line-height: 1.7; } .two-col-line .left { flex: 1; padding-right: 10px; /* Space between left and right */ text-align: left; word-break: break-word; /* Allow long words to break */ overflow-wrap: break-word; /* Newer property for word wrapping */ } .two-col-line .right { flex-shrink: 0; /* Don't allow it to shrink */ white-space: nowrap; /* Prevent breaking the right side text */ text-align: right; padding-left: 5px; /* Space from the left column */ } /* Specific indentation for two-column lists */ .two-col-list-indent { padding-left: 50px; } .two-col-list-indent-more { padding-left: 60px; } @media print { body { margin: 0; padding: 1.5cm; font-size: 12px; } @page { margin: 1.5cm; size: A4; } } </style></head><body><div class="header-section"><div class="document-title">लोक सेवा आयोग नियमावली, २०७९</div><div class="document-subtitle">नेपाल राजपत्रमा प्रकाशित मिति</div><div class="document-subtitle">२०७९। ०५। ०६</div></div><div class="content-paragraph"> लोक सेवा आयोग ऐन, २०७९ को दफा ५९ ले दिएको अधिकार प्रयोग गरी लोक सेवा आयोगले देहायका नियमहरू बनाएको छ। </div><div class="text-center bold">परिच्छेद-१</div><div class="text-center bold">प्रारम्भिक</div><div class="list-item-wrapper"><div class="list-item-number">१.</div><div class="list-item-content"><span class="bold">संक्षिप्त नाम र प्रारम्भः</span> (१) यी नियमहरूको नाम “लोक सेवा आयोग नियमावली, २०७९” रहेको छ। <div class="sub-item-indent">(२) यो नियमावली तुरून्त प्रारम्भ हुनेछ।</div></div></div><div class="list-item-wrapper"><div class="list-item-number">२.</div><div class="list-item-content"><span class="bold">परिभाषाः</span> विषय वा प्रसङ्गले अर्को अर्थ नलागेमा यस नियमावलीमा,- <div class="sub-sub-item-indent"><div class="sub-sub-item-label">(क)</div><div class="sub-sub-item-text">“ऐन” भन्नाले लोक सेवा आयोग ऐन, २०७९ सम्झनु पर्छ।</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">“नजिकको नातेदार” भन्नाले कुनै व्यक्तिको बाबु-आमा, सासु-ससुरा, पति, पत्नी, छोरा-बुहारी, छोरी-ज्वाइँ, दाजु-भाउजू, भाइ-बुहारी, दिदी-भिनाजु, बहिनी-ज्वाइँ, जेठाजु-जेठानी, देवर-देउरानी, आमाजु, नन्द, काका-काकी, ठुलोबुबा-ठुलीआमा, सानीआमा-सानोबुबा, भतिजा, भतिजी, भाञ्जा, भाञ्जी, मामा-माइजु, फुपू-फुपाजु, जेठान, जेठी सासु, साला, साली, साढु दाइ, साढु भाइर तीनका छोराछोरी सम्झनु पर्छ।</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">“पाठ्यक्रम समिति” भन्नाले नियम ७ बमोजिमको पाठ्यक्रम समिति सम्झनु पर्छ ।</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">"वार्षिक कार्यतालिका" भन्नाले नियम ६३ को उपनियम (१) बमोजिम आयोगले बनाएको वार्षिक कार्यतालिका सम्झनु पर्छ ।</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">“विषय विज्ञ वा दक्ष” भन्नाले आयोगबाट सञ्चालन हुने परीक्षा सम्बन्धी काममा संलग्न हुने आयोगले तोकेको सम्बन्धित विषयको ज्ञान वा अनुभव भएको विषय विज्ञ वा दक्ष सम्झनु पर्छ र सो शब्दले त्यस्तो विषयको ज्ञान वा अनुभव भएको आयोगको पदाधिकारी वा कर्मचारीलाई समेत जनाउँछ ।</div></div></div></div><div class="text-center bold">परिच्छेद-२</div><div class="text-center bold">पद पूर्तिको माग र पद सङ्ख्या निर्धारण सम्बन्धी व्यवस्था</div><div class="list-item-wrapper"><div class="list-item-number">३.</div><div class="list-item-content"><span class="bold">पद पूर्तिको मागः</span> (१) सङ्घीय निजामती सेवाको रिक्त पद पूर्ति गर्नका लागि अख्तियारवालाले अनुसूची-१ बमोजिमको माग फाराम भरी राजपत्राङ्कित वा अधिकृतस्तरको पदको हकमा आयोगको केन्द्रीय कार्यालयमा र राजपत्र अनङ्कित वा सहायकस्तरका पदको हकमा आयोग मातहतका सम्बन्धित कार्यालयमा पठाउनु पर्नेछ । <div class="sub-item-indent">(२) उपनियम (१) बमोजिम पद पूर्तिका लागि माग गर्दा सेवा शर्त सम्बन्धी प्रचलित कानूनले निर्धारण गरेको म्यादभित्र माग फाराम पठाउनु पर्नेछ।</div><div class="sub-item-indent">(३) उपनियम (२) बमोजिम कुनै कार्यालयको लागि राजपत्र अनङ्कित वा सहायकस्तरका पद पूर्तिको लागि माग गरी सकेपछि त्यस्तो पद सरुवा वा अन्य प्रक्रियाद्वारा पूर्ति गर्न सकिने छैन।</div></div></div><div class="list-item-wrapper"><div class="list-item-number">४.</div><div class="list-item-content"><span class="bold">पद सङ्ख्या निर्धारणः</span> (१) नियम ३ बमोजिम रिक्त पदको माग सङ्कलन भएपछि सेवा शर्त सम्बन्धी प्रचलित कानूनमा उल्लेख भएको प्रतिशत बमोजिम आयोगले पद सङ्ख्या निर्धारण गर्नेछ । <div class="sub-item-indent">(२) उपनियम (१) बमोजिम पद सङ्ख्या निर्धारण भएपछि सोसँग सम्बन्धित विज्ञापन वा विज्ञापन भएको कुनै पद रद्द भई पद पूर्ति हुन नसकेमा त्यसपछि विज्ञापन गर्दा नियम ३ बमोजिम रिक्त पदको माग पुनः सङ्कलन गरी उपनियम (१) बमोजिम पद सङ्ख्या निर्धारण गरिनेछ ।</div><div class="sub-item-indent">(३) पद सङ्ख्या निर्धारण सम्बन्धी अन्य व्यवस्था आयोगले निर्धारण गरे बमोजिम हुनेछ ।</div></div></div><div class="list-item-wrapper"><div class="list-item-number">५.</div><div class="list-item-content"><span class="bold">सुरक्षा निकाय, अन्य सङ्घीय सरकारी सेवा तथा सङ्गठित संस्थाको पद पूर्तिको लागि सहमति माग गर्ने तरिकाः</span> (१) सुरक्षा निकाय, अन्य सङ्घीय सरकारी सेवा र सङ्गठित संस्थाका रिक्त पद पूर्तिको लागि सहमति माग गर्दा पद पूर्ति समितिले सेवा शर्त सम्बन्धी कानूनमा उल्लेख भएको प्रतिशत बमोजिम खुला प्रतियोगिता, बढुवा वा अन्य तरिकाद्वारा पूर्ति गरिने पदहरूको पद सङ्ख्या निर्धारण गरी विज्ञापन प्रकाशन गर्ने सहमतिको लागि आयोगमा पठाउनु पर्नेछ। <div class="sub-item-indent">(२) उपनियम (१) बमोजिम पद पूर्तिका लागि सहमति माग गर्दा वार्षिक कार्यतालिका बमोजिम माग गर्नु पर्नेछ ।</div><div class="sub-item-indent">(३) उपनियम (२) मा जुनसुकै कुरा लेखिएको भए तापनि आयोगले वार्षिक कार्यतालिकामा समावेश गर्न आर्थिक वर्ष शुरू हुनु अघि पद पूर्ति गर्नुपर्ने अनुमानित विवरण माग गर्न सक्नेछ ।</div><div class="sub-item-indent">(४) उपनियम (१) बमोजिम सहमतिको लागि अनुरोध भई आएमा आयोगले सम्बन्धित सेवा शर्त सम्बन्धी कानून बमोजिमको रीत पुगे नपुगेको जाँच गरी रीत नपुगेको भए वा थप कागजात आवश्यक भए सो ब्यहोरा उल्लेख गरी सम्बन्धित निकायलाई लेखी पठाउनु पर्नेछ र रीत पुगेको भए सामान्यतया वार्षिक कार्यतालिका बमोजिम सम्बन्धित निकायलाई सहमति दिनु पर्नेछ ।</div><div class="sub-item-indent">(५) सुरक्षा निकाय, अन्य सङ्घीय सरकारी सेवा र सङ्गठित संस्थाका पद पूर्ति गर्ने पद सङ्ख्या निर्धारण सम्बन्धी अन्य व्यवस्था सम्बन्धित निकायको कर्मचारी सेवा शर्त सम्बन्धी कानूनमा उल्लेख भए बमोजिम हुनेछ।</div></div></div><div class="text-center bold">परिच्छेद-३</div><div class="text-center bold">पाठ्यक्रम र परीक्षण विधि सम्बन्धी व्यवस्था</div><div class="list-item-wrapper"><div class="list-item-number">६.</div><div class="list-item-content"><span class="bold">पाठ्यक्रम निर्माणः</span> (१) आयोगले सङ्घीय निजामती सेवाको रिक्त पद पूर्ति गर्नको लागि लिइने परीक्षाको पाठ्यक्रम निर्माण गरी सार्वजनिक गर्नु पर्नेछ। <div class="sub-item-indent">(२) आयोगले सुरक्षा निकाय, अन्य सङ्घीय सरकारी सेवा र सङ्गठित संस्थाका रिक्त पद पूर्तिको लागि लिखित परीक्षाको पाठ्यक्रम सम्बन्धमा मापदण्ड बनाई सार्वजनिक गर्नु पर्नेछ ।</div><div class="sub-item-indent">(३) उपनियम (२) बमोजिम आयोगले बनाएको मापदण्ड बमोजिम सुरक्षा निकाय, अन्य सङ्घीय सरकारी सेवा र सङ्गठित संस्थाका रिक्त पद पूर्तिको लागि आयोगले लिने लिखित परीक्षाको पाठ्यक्रम सम्बन्धित निकायले निर्माण गरी स्वीकृतिका लागि आयोग समक्ष पेश गर्नु पर्नेछ।</div><div class="sub-item-indent">(४) यस नियम बमोजिम पाठ्यक्रम निर्माण गर्दा आवश्यकता अनुसार सम्बन्धित पदको कार्य विवरण, न्यूनतम शैक्षिक योग्यता र समसामयिक विषयवस्तु समेतलाई आधार लिई पाठ्यक्रम लागू हुने मिति, प्रत्येक विषयको पूर्णाङ्क, उत्तीर्णाङ्क, परीक्षा प्रणाली, परीक्षाको माध्यम (भाषा), प्रश्नको अङ्कभार र समय समेतका कुराहरू समावेश गर्नु पर्नेछ।</div><div class="sub-item-indent">(५) उपनियम (१) र (२) बमोजिम परीक्षाको पाठ्यक्रम निर्माण गर्दा वा सो सम्बन्धी मापदण्ड बनाउँदा आयोगले सम्बन्धित मन्त्रालय, सचिवालय, निकाय, शैक्षिक संस्था तथा सम्बन्धित विषयको विशेषज्ञसँग परामर्श लिन सक्नेछ ।</div><div class="sub-item-indent">(६) यस नियममा अन्यत्र जुनसुकै कुरा लेखिएको भए तापनि यस नियम बमोजिम पाठ्यक्रम स्वीकृत नभएसम्म आयोगले साविकको पाठ्यक्रम बमोजिम परीक्षा सञ्चालन गराउन सक्नेछ ।</div></div></div><div class="list-item-wrapper"><div class="list-item-number">७.</div><div class="list-item-content"><span class="bold">पाठ्यक्रम समितिः</span> (१) आयोगले लिने परीक्षाको पाठ्यक्रम निर्माण वा परिमार्जन गर्न देहाय बमोजिमको पाठ्यक्रम समिति रहनेछः- <div class="two-col-container two-col-list-indent"><div class="two-col-line"><div class="left"><span class="sub-sub-item-label">(क)</span><span class="sub-sub-item-text">आयोगले तोकेको आयोगको सदस्य</span></div><div class="right">-संयोजक</div></div><div class="two-col-line"><div class="left"><span class="sub-sub-item-label">(ख)</span><span class="sub-sub-item-text">आयोगको सचिव</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(ग)</span><span class="sub-sub-item-text">सम्बन्धित महाशाखा प्रमुख</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(घ)</span><span class="sub-sub-item-text">संयोजकले तोकेको सम्बन्धित विषयको विज्ञ</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(ङ)</span><span class="sub-sub-item-text">सम्बन्धित शाखा प्रमुख</span></div><div class="right">-सदस्य-सचिव</div></div></div><div class="sub-item-indent">(२) पाठ्यक्रम समितिले पाठ्यक्रम निर्माण वा परिमार्जन गर्दा आवश्यकता अनुसार सेवा, समूहसँग सम्बन्धित मन्त्रालय वा निकायको प्रतिनिधि, अन्य विषय विज्ञ वा दक्षलाई समेत आमन्त्रण गर्न सक्नेछ ।</div><div class="sub-item-indent">(३) पाठ्यक्रम निर्माणमा सहभागी हुने प्रतिनिधि, विषय विज्ञ वा दक्ष जुन पदको पाठ्यक्रम निर्माण गरिने हो सामान्यतया सो पदभन्दा कम्तीमा एक श्रेणी माथिको हुनु पर्नेछ ।</div><div class="sub-item-indent">(४) पाठ्यक्रम समितिको बैठक सम्बन्धी कार्यविधि सो समिति आफैले निर्धारण गरे बमोजिम हुनेछ ।</div></div></div><div class="list-item-wrapper"><div class="list-item-number">८.</div><div class="list-item-content"><span class="bold">पाठ्यक्रम निर्माण प्रक्रियाः</span> (१) सङ्घीय निजामती सेवा अन्तर्गतको प्रत्येक सेवा, समूह तथा उपसमूहको पदको लागि पाठ्यक्रम निर्माण वा परिमार्जन गर्नुपर्ने भएमा त्यस्तो पदको लागि विज्ञापन गर्नुभन्दा अगावै पाठ्यक्रम निर्माण हुने गरी सम्बन्धित शाखाले पाठ्यक्रम समितिको बैठक बोलाउनु पर्नेछ। <div class="sub-item-indent">(२) पाठ्यक्रम समितिको बैठकमा पाठ्यक्रम निर्माण वा परिमार्जन गर्नु पर्ने सेवा, समूह तथा उपसमूह अन्तर्गतको पदको पाठ्यक्रम निर्माण वा परिमार्जन सम्बन्धी प्रारम्भिक छलफल गरी आवश्यक निर्देशन सहित विषय विज्ञ वा दक्षहरूलाई पाठ्यक्रमको प्रारम्भिक मस्यौदा तयार गर्न लगाउनु पर्नेछ ।</div><div class="sub-item-indent">(३) उपनियम (२) बमोजिम तयार भएको मस्यौदा प्राप्त भएपछि पाठ्यक्रम समितिमा आवश्यकता अनुसार सो विषयसँग सम्बन्धित अन्य विषय विज्ञ वा दक्षलाई समेत समावेश गराई अन्तिम मस्यौदा तयार गर्नु पर्नेछ ।</div><div class="sub-item-indent">(४) उपनियम (३) बमोजिम तयार भएको पाठ्यक्रमको मस्यौदामा सम्बन्धित सेवा, समूह वा उपसमूह सञ्चालन गर्ने मन्त्रालय वा निकायको राय प्रतिक्रिया लिन सकिनेछ।</div><div class="sub-item-indent">(५) उपनियम (४) बमोजिम राय प्रतिक्रियाका लागि प्राप्त भएको पाठ्यक्रमको मस्यौदा उपर सेवा, समूह वा उपसमूह सञ्चालन गर्ने सम्बन्धित मन्त्रालय वा निकायले अविलम्ब आफ्नो राय प्रतिक्रिया आयोगमा पठाउनु पर्नेछ।</div><div class="sub-item-indent">(६) उपनियम (५) बमोजिम सेवा, समूह वा उपसमूह सञ्चालन गर्ने मन्त्रालय वा निकायबाट प्राप्त राय प्रतिक्रिया उपयुक्तताका आधारमा पाठ्यक्रमको मस्यौदामा समायोजन गरी पाठ्यक्रम स्वीकृतिको लागि आयोग समक्ष पेश गर्नु पर्नेछ ।</div><div class="sub-item-indent">(७) पाठ्यक्रम निर्माण सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ ।</div></div></div><div class="list-item-wrapper"><div class="list-item-number">९.</div><div class="list-item-content"><span class="bold">परीक्षण विधिः</span> (१) सङ्घीय निजामती सेवा, सुरक्षा निकाय, अन्य सङ्घीय सरकारी सेवा र सङ्गठित संस्थाको पद पूर्तिको लागि आयोगले लिने परीक्षालाई वैज्ञानिक, वस्तुनिष्ठ र व्यावहारिक बनाउन आयोगले सम्बन्धित पदको पदीय जिम्मेवारी, कार्यविवरण समेतलाई आधार लिई आवश्यकता अनुसार छुट्टा-छुट्टै परीक्षण विधि बनाई लागू गर्न सक्नेछ। <div class="sub-item-indent">(२) सङ्घीय निजामती सेवाको पद पूर्तिको लागि परीक्षण गर्ने तरिका र मूल्याङ्कन विधि आयोगले निर्धारण गरेको आधार तथा मापदण्ड बमोजिम हुनेछ।</div><div class="sub-item-indent">(३) सुरक्षा निकाय, अन्य सङ्घीय सरकारी सेवा र सङ्गठित संस्थाको पद पूर्तिको लागि आयोगले लिने लिखित परीक्षाको उत्तरपुस्तिकाको परीक्षण गर्ने तरिका र मूल्याङ्कन विधि त्यस्तो सेवा र संस्थाको कार्य प्रकृति र कार्य विशिष्टीकरणका आधारमा समान वा छुट्टा-छुट्टै रूपमा लागू हुने गरी आयोगले निर्धारण गर्न सक्नेछ।</div></div></div><div class="list-item-wrapper"><div class="list-item-number">१०.</div><div class="list-item-content"><span class="bold">शैक्षिक योग्यता निर्धारण सुझाव समितिः</span> (१) ऐनको दफा १० को उपदफा (३) बमोजिम शैक्षिक योग्यताको विषयमा निर्णय गर्न आयोगलाई सुझाव दिन देहाय बमोजिमको शैक्षिक योग्यता निर्धारण सुझाव समिति रहनेछः- <div class="two-col-container two-col-list-indent"><div class="two-col-line"><div class="left"><span class="sub-sub-item-label">(क)</span><span class="sub-sub-item-text">सम्बन्धित विषय हेर्ने आयोगको सदस्य</span></div><div class="right">-संयोजक</div></div><div class="two-col-line"><div class="left"><span class="sub-sub-item-label">(ख)</span><span class="sub-sub-item-text">आयोगको सचिव</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(ग)</span><span class="sub-sub-item-text">सङ्घीय निजामती सेवाको हकमा सेवा, समूह वा उपसमूह सञ्चालन गर्ने मन्त्रालय वा निकायको सचिव वा निजले तोकेको कम्तीमा राजपत्राङ्कित प्रथम श्रेणी</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(घ)</span><span class="sub-sub-item-text">सुरक्षा निकाय, अन्य सङ्घीय सरकारी सेवा र सङ्गठित संस्थाको हकमा सम्बन्धित निकायको प्रमुख वा निजले तोकेको वरिष्ठतम अधिकृत</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(ङ)</span><span class="sub-sub-item-text">संयोजकले तोकेको विषय विज्ञ एक जना</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(च)</span><span class="sub-sub-item-text">आयोगको सम्बन्धित महाशाखा प्रमुख</span></div><div class="right">-सदस्य</div></div><div class="two-col-line"><div class="left"><span class="sub-sub-item-label">(छ)</span><span class="sub-sub-item-text">आयोगको सम्बन्धित शाखा प्रमुख</span></div><div class="right">-सदस्य-सचिव</div></div></div><div class="sub-item-indent">(२) उपनियम (१) बमोजिमको समितिको बैठकमा संयोजकले आवश्यकता अनुसार अन्य विषय विज्ञलाई समेत आमन्त्रण गर्न सक्नेछ।</div><div class="sub-item-indent">(३) उपनियम (१) बमोजिमको शैक्षिक योग्यता निर्धारण सुझाव समितिको बैठक सम्बन्धी कार्यविधि समिति आफैंले निर्धारण गरे बमोजिम हुनेछ।</div></div></div><div class="text-center bold">परिच्छेद- ४</div><div class="text-center bold">विज्ञापन सम्बन्धी व्यवस्था</div><div class="list-item-wrapper"><div class="list-item-number">११.</div><div class="list-item-content"><span class="bold">विज्ञापन प्रकाशनः</span> (१) ऐनको दफा १६ बमोजिम पद पूर्तिका लागि आयोगले लिने परीक्षाको लागि विज्ञापन प्रकाशन गर्दा देहायको विवरणहरू खुलाउनु पर्नेछः- <div class="sub-sub-item-indent"><div class="sub-sub-item-label">(क)</div><div class="sub-sub-item-text">रिक्त पद सङ्ख्या, सेवा, समूह, उपसमूह, श्रेणी वा तह,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">आवश्यक न्यूनतम योग्यता, तालिम वा अनुभव आवश्यक हुनेमा सो कुरा,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">परीक्षा दस्तुर,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">फाराम बुझाउने अन्तिम मिति, स्थान र परीक्षा हुने मिति,</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">परीक्षाको तरिका र माध्यम (भाषा),</div></div><div class="sub-sub-item-indent"><div class="sub-sub-item-label">(च)</div><div class="sub-sub-item-text">प्रचलित कानून बमोजिम स्थापना भएको सम्बन्धित व्यावसायिक परिषद्मा दर्ता वा अद्यावधिक वा नवीकरण आवश्यक हुनेमा सो कुरा,</div></div><div class="sub-sub-item-indent"><div class="sub-sub-item-label">(छ)</div><div class="sub-sub-item-text">विद्युतीय माध्यमबाट दरखास्त पेश गर्नु पर्ने भए सो सम्बन्धी विवरण र तरिका,</div></div><div class="sub-sub-item-indent"><div class="sub-sub-item-label">(ज)</div><div class="sub-sub-item-text">पाठ्यक्रम सम्बन्धी जानकारी, र</div></div><div class="sub-sub-item-indent"><div class="sub-sub-item-label">(झ)</div><div class="sub-sub-item-text">अन्य आवश्यक कुराहरू।</div></div><div class="sub-item-indent">(२) उपनियम (१) बमोजिम विज्ञापन प्रकाशन गर्दा आयोगले बुलेटिन, राष्ट्रियस्तरका दैनिक पत्रिका, आयोगको वेबसाइट वा आवश्यकता अनुसार सञ्चारका अन्य माध्यम मार्फत प्रकाशन गर्ने वा गराउनेछ।</div><div class="sub-item-indent">(३) उपनियम (१) बमोजिम विज्ञापन प्रकाशन गर्दा कुनै पदको पाठ्यक्रम निर्माण नभएको भए पाठ्यक्रम निर्माण भएपछि परीक्षा कार्यक्रम प्रकाशन गर्ने गरी विज्ञापन प्रकाशन गरिनेछ ।</div><div class="sub-item-indent">(४) उपनियम (१) बमोजिम दरखास्त फाराम बुझाउने म्याद दिँदा पहिलो पटक विज्ञापन प्रकाशन भएको मितिले एक्काइस दिन दिनु पर्नेछ ।</div><div class="sub-item-indent">(५) उपनियम (४) मा जुनसुकै कुरा लेखिएको भए तापनि दरखास्त फाराम बुझाउने म्याद समाप्त भएको मितिले सात दिनभित्र परीक्षा दस्तुरको दोब्बर दस्तुर तिरी दरखास्त फाराम बुझाउन सकिनेछ ।</div><div class="sub-item-indent">(६) उम्मेदवारले दरखास्त फाराम पेश गर्दा विद्युतीय माध्यमबाट पेश गर्न सक्ने गरी आयोगले विज्ञापन प्रकाशन गर्न सक्नेछ ।</div><div class="sub-item-indent">(७) आयोगले सङ्घीय निजामती सेवाको रिक्त पद पूर्ति गर्नको लागि वार्षिक कार्यतालिका बमोजिम सामान्यतया वर्षको एकपटक विज्ञापन प्रकाशन गर्नेछ।</div><div class="sub-item-indent" style="padding-left: 60px;">तर निजामती सेवाको राजपत्र अनङ्कित वा सहायकस्तरको पदको पद पूर्ति गर्न वर्षको एक पटक भन्दा बढी विज्ञापन प्रकाशन गर्न बाधा पर्ने छैन।</div><div class="sub-item-indent">(८) यस नियममा अन्यत्र जुनसुकै कुरा लेखिएको भए तापनि दरखास्त फाराम बुझाउने म्याद थप गर्नु पर्ने पर्याप्त आधार र कारण भएमा आयोगले उपनियम (४) बमोजिमको म्यादभित्रको प्रमाणपत्र पेश गर्ने गरी म्याद थप गर्न सक्नेछ ।</div><div class="sub-item-indent">(९) सुरक्षा निकाय, अन्य सङ्घीय सरकारी सेवा वा सङ्गठित संस्थाले आयोगको वार्षिक कार्यतालिका अनुरूप विज्ञापन प्रकाशन गरी पद पूर्ति सम्बन्धी व्यवस्था गर्नु, गराउनु पर्नेछ।</div><div class="sub-item-indent">(१०) उपनियम (९) बमोजिम विज्ञापन प्रकाशन भएको जानकारी आयोगको वेबसाइटमा समेत प्रकाशन गर्नु पर्नेछ।</div><div class="sub-item-indent">(११) ऐनको दफा १८ को उपदफा (१) बमोजिम विज्ञापन रद्द भएमा परीक्षा दस्तुर फिर्ताको लागि निवेदन दिन आयोगले पैंतालीस दिनको म्याद दिई सूचना प्रकाशन गर्नु पर्नेछ ।</div></div></div><div class="list-item-wrapper"><div class="list-item-number">१२.</div><div class="list-item-content"><span class="bold">दरखास्त फाराम बुझाउनेः</span> (१) नियम ११ बमोजिम सङ्घीय निजामती सेवाको पदमा पद पूर्तिको लागि प्रकाशित विज्ञापन बमोजिमको प्रतियोगितामा भाग लिन चाहने व्यक्तिले विद्युतीय माध्यमबाट दरखास्त फाराम भर्नु पर्नेछ । <div class="sub-item-indent">(२) उपनियम (१) बमोजिम दरखास्त फाराम भर्दा अनुसूची-२ बमोजिमको परीक्षा दस्तुर बुझाउनु पर्नेछ ।</div><div class="sub-item-indent">(३) उपनियम (१) बमोजिम विद्युतीय माध्यमबाट दरखास्त फाराम प्राप्त हुन आएकोमा आयोगले आवश्यक ठानेमा दरखास्त फारामसाथ पेश भएका कागजातका सक्कलप्रति र अन्य कागजात समेत सम्बन्धित उम्मेदवारसँग माग गरी जाँच गर्न सक्नेछ।</div><div class="sub-item-indent">(४) लिखित परीक्षाबाट छनोट भएका उम्मेदवारले अनुसूची-३ बमोजिमको दरखास्त फाराम भरी आवश्यक कागजात सहित विज्ञापनमा उल्लेख भएको म्यादभित्र आयोगले तोकेको स्थानमा दरखास्त फाराम बुझाउनु पर्नेछ ।</div><div class="sub-item-indent">(५) यस नियम बमोजिम उम्मेदवारले पेश गरेका कागजात रुजु गर्दा प्रकाशित विज्ञापनमा तोकिए बमोजिमका शर्तहरू पूरा भएको नदेखिएमा त्यस्तो उम्मेदवारको दरखास्त फाराम स्वीकृत गरिने छैन।</div></div></div><div class="list-item-wrapper"><div class="list-item-number">१३.</div><div class="list-item-content"><span class="bold">उम्मेदवारको उमेर र योग्यताको गणनाः</span> (१) नियम १२ बमोजिम दरखास्त फाराम बुझाउने व्यक्ति उम्मेदवार हुनको लागि प्रचलित कानून बमोजिम पुग्नु पर्ने वा कायम रहनु पर्ने उमेर त्यस्तो दरखास्त फाराम बुझाउनको लागि नियम ११ को उपनियम (४) बमोजिम दिइएको अन्तिम दिनसम्ममा पुगेको वा कायम रही उमेरको हद ननाघेको हुनु पर्नेछ। <div class="sub-item-indent">(२) नियम १२ बमोजिम दरखास्त फाराम बुझाउने उम्मेदवारको देहाय बमोजिमको न्यूनतम योग्यता गणना गरिने छैनः-</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">नियम ११ को उपनियम (४) बमोजिम दिइएको अन्तिम म्यादपछि नतिजा प्रकाशन भई प्राप्त हुने शैक्षिक योग्यता,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">नियम ११ को उपनियम (४) बमोजिम दिइएको अन्तिम म्यादपछि प्राप्त हुने तालिम, अनुभव वा सेवा अवधि,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">नियम ११ को उपनियम (४) बमोजिम दिइएको अन्तिम म्यादपछि जारी भएको शैक्षिक योग्यताको समकक्षता र व्यावसायिक परिषद दर्ताको प्रमाणपत्र ।</div></div><div class="sub-item-indent">(३) उम्मेदवारको उमेरको गणना गर्दा निजले दरखास्त फाराम साथ पेश गरेको शिक्षण संस्थाको प्रमाणपत्रमा किटिएको जन्म मिति वा वर्ष, नागरिकताको प्रमाणपत्रमा किटिएको जन्म मिति वा वर्ष वा निजले पेश गरेको उमेर खुलेको अन्य प्रमाणपत्रमा उल्लेख भएको जन्म मिति वा वर्षबाट हुन आएको उमेरमध्ये जुन उमेरबाट निजको जन्मदिन अघिल्लो देखिन्छ सोही आधारमा गणना गरिनेछ ।</div></div></div><div class="list-item-wrapper"><div class="list-item-number">१४.</div><div class="list-item-content"><span class="bold">दरखास्त फाराम छानबिन गर्नेः</span> (१) नियम १२ बमोजिम आयोगमा प्राप्त दरखास्त फाराम विज्ञापनमा उल्लेख भए बमोजिम रीत पुगे नपुगेको छानबिन गर्नु पर्नेछ। <div class="sub-item-indent">(२) उपनियम (१) बमोजिम दरखास्त फाराम छानबिन गर्दा उम्मेदवारको दरखास्त रीतपूर्वकको देखिएमा दरखास्त स्वीकृत गरी सम्बन्धित उम्मेदवारलाई परीक्षाको लागि प्रवेशपत्र उपलब्ध गराउनु पर्नेछ ।</div><div class="sub-item-indent">(३) विद्युतीय माध्यमबाट दरखास्त पेश भएकोमा दरखास्त स्वीकृत भएपछि उम्मेदवारले विद्युतीय माध्यमबाट नै प्रवेशपत्र प्राप्त गर्ने व्यवस्था गर्न सकिनेछ।</div><div class="sub-item-indent">(४) उपनियम (१) बमोजिम दरखास्त फाराम छानबिन गर्दा म्यादभित्र प्राप्त नभएको वा न्यूनतम योग्यता नपुगेको वा विज्ञापनमा उल्लिखित अन्य विवरण नखुलाएको वा नमिलेको, परीक्षा दस्तुर नबुझाएको वा अन्य रीत नपुगेको पाइएमा सोको जानकारी सम्बन्धित उम्मेदवारलाई दिनु पर्नेछ ।</div><div class="sub-item-indent">(५) कुनै पनि उम्मेदवारको दरखास्त फाराम शर्त राखी स्वीकृत गरिने छैन।</div></div></div><div class="list-item-wrapper"><div class="list-item-number">१५.</div><div class="list-item-content"><span class="bold">प्रवेशपत्र सम्बन्धी व्यवस्था :</span> (१) नियम १४ को उपनियम (२) बमोजिम उम्मेदवारलाई उपलब्ध गराइने प्रवेशपत्रको ढाँचा अनुसूची-४ मा उल्लेख भए बमोजिम हुनेछ। <div class="sub-item-indent">(२) कुनै उम्मेदवारले प्रवेशपत्रको लागि निवेदन दिएमा अनुसूची-२ बमोजिमको दस्तुर लिई आयोगको कार्यालयबाट प्रवेशपत्र उपलब्ध गराउनु पर्नेछ।</div><div class="sub-item-indent">(३) कुनै उम्मेदवारले प्रवेशपत्र साथमा नलिई परीक्षा केन्द्रमा आएमा केन्द्राध्यक्षले स्वीकृत नामावली तथा सम्बन्धित उम्मेदवारको परिचय खुल्ने फोटो सहितको सरकारी निकायबाट जारी भएको कुनै परिचय पत्र समेतको आधारमा यकिन गरी परीक्षामा सहभागी गराउन सक्नेछ।</div><div class="sub-item-indent">(४) उम्मेदवारले प्रवेशपत्रमा उल्लेख भएका शर्तहरू पालना गर्नु पर्नेछ र त्यस्तो शर्तहरूको पालना नगर्ने उम्मेदवारलाई केन्द्राध्यक्षले तत्काल परीक्षा केन्द्रबाट निष्कासन गर्न सक्नेछ ।</div></div></div><div class="list-item-wrapper"><div class="list-item-number">१६.</div><div class="list-item-content"><span class="bold">उम्मेदवारको नामावली प्रकाशनः</span> (१) नियम ११ को उपनियम (४) बमोजिमको म्याद समाप्त भएको पच्चीस दिनभित्र आयोगले प्रत्येक विज्ञापनको लागि दरखास्त फाराम स्वीकृत भएका सबै उम्मेदवारको नामावली वेबसाइटमा प्रकाशन गर्नु पर्नेछ । <div class="sub-item-indent">(२) सुरक्षा निकायले विभिन्न चरणका परीक्षाबाट लिखित परीक्षाको लागि छनोट भएका उम्मेदवारहरुको नामावली प्रकाशन गरी सोको प्रमाणित प्रति र विद्युतीय प्रति समेत त्यसरी छनोट गरेको सात दिनभित्र आयोगमा पठाउनु पर्नेछ ।</div><div class="sub-item-indent">(३) अन्य सङ्घीय सरकारी सेवा र सङ्गठित संस्थाको पदमा पद पूर्तिका लागि सम्बन्धित निकाय वा संस्थाले दरखास्त दिने अन्तिम म्याद समाप्त भएको मितिले पच्चीस दिनभित्र स्वीकृत नामावली प्रकाशन गरी सोको प्रमाणित प्रति र विद्युतीय प्रति समेत आयोगमा पठाउनु पर्नेछ ।</div></div></div><div class="list-item-wrapper"><div class="list-item-number">१७.</div><div class="list-item-content"><span class="bold">दरखास्त फाराम सम्बन्धित कार्यालयमा पठाउनु पर्नेः</span> कुनै उम्मेदवारले दरखास्त फाराम बुझाएको कार्यालय बाहेक आयोगको मातहत कार्यालय अन्तर्गतको परीक्षा केन्द्रबाट परीक्षामा भाग लिने गरी दरखास्त फाराम बुझाएको भएमा त्यस्तो दरखास्त फाराम बुझिलिने कार्यालयले सो दरखास्त फाराम आयोगको सम्बन्धित कार्यालयमा छिटो साधनद्वारा पठाउनु पर्नेछ । </div></div><div class="list-item-wrapper"><div class="list-item-number">१८.</div><div class="list-item-content"><span class="bold">परीक्षा केन्द्र, स्थान र समयः</span> नियम १६ बमोजिम उम्मेदवारको नामावली प्रकाशन भएपछि आयोगले परीक्षा केन्द्र, स्थान र समय निर्धारण गरी आफ्नो वेबसाइटमा प्रकाशन गर्न वा अन्य कुनै सञ्चार माध्यमबाट सार्वजनिक गर्न सक्नेछ । </div></div><div class="list-item-wrapper"><div class="list-item-number">१९.</div><div class="list-item-content"><span class="bold">परीक्षा केन्द्र परिवर्तनः</span> (१) नियम १८ बमोजिम तोकिएको परीक्षा केन्द्रमा कुनै उम्मेदवार जान नसक्ने अवस्था परेमा परीक्षा मितिभन्दा पन्ध्र दिन अगाडि सोको कारण खोली अनुसूची-२ बमोजिमको दस्तुर सहित परीक्षा केन्द्र परिवर्तन गर्न परीक्षा सञ्चालन गर्ने कार्यालयमा निवेदन दिन सक्नेछ । <div class="sub-item-indent" style="padding-left: 60px;">तर काबु बाहिरको परिस्थिति परी समयमा निवेदन दिन नसकेको अवस्थामा परीक्षा सञ्चालन गर्ने कार्यालयको सहमतिमा केन्द्र परिवर्तन हुने कार्यालयले केन्द्र परिवर्तन गरी परीक्षामा सहभागी गराउन सक्नेछ।</div><div class="sub-item-indent">(२) उपनियम (१) बमोजिम केन्द्र परिवर्तनको लागि परेको निवेदनका सम्बन्धमा एउटै विज्ञापनको लिखित परीक्षाका केन्द्र एकभन्दा बढी भएमा औचित्य हेरी केन्द्रीय कार्यालयको हकमा परीक्षा महाशाखा प्रमुखले र मातहत कार्यालयको हकमा सम्बन्धित कार्यालय प्रमुखले परीक्षा केन्द्र तोकी केन्द्र परिवर्तन गर्ने अनुमति दिन सक्नेछ।</div><div class="sub-item-indent">(३) उपनियम (२) बमोजिम परीक्षा केन्द्र परिवर्तन गरिएमा सोको सूचना र उम्मेदवारको विवरण केन्द्र कायम भएको सम्बन्धित कार्यालयलाई तुरुन्त उपलब्ध गराउनु पर्नेछ ।</div><div class="sub-item-indent">(४) यस नियममा जुनसुकै कुरा लेखिएको भए तापनि उम्मेदवारले केन्द्र परिवर्तन गर्न चाहेको स्थानमा सम्बन्धित विज्ञापनको परीक्षा सञ्चालन हुने अवस्थामा मात्र केन्द्र परिवर्तन हुन सक्नेछ ।</div></div></div><div class="text-center bold">परिच्छेद - ५</div><div class="text-center bold">प्रश्नपत्रको निर्माण तथा परिमार्जन सम्बन्धी व्यवस्था</div><div class="list-item-wrapper"><div class="list-item-number">२०.</div><div class="list-item-content"><span class="bold">प्रश्नपत्रको निर्माणः</span> (१) आयोगले परीक्षाको लागि प्रश्नपत्रको निर्माण गर्दा सम्बन्धित विषय विज्ञ वा दक्षद्वारा गराउनु पर्नेछ । <div class="sub-item-indent">(२) उपनियम (१) बमोजिम प्रश्नपत्रको निर्माण गर्ने विषय विज्ञ वा दक्षलाई सम्बन्धित विषयको पाठ्यक्रम, प्रश्नपत्र निर्माण गर्दा ध्यान दिनुपर्ने कुराहरूको सूची, आचारसंहिता, आवश्यक अन्य विवरण र सम्भव भएसम्म नमूना प्रश्नपत्र समेत गोप्य रूपले उपलब्ध गराउनु पर्नेछ ।</div><div class="sub-item-indent">(३) उपनियम (१) मा उल्लेख भए अनुसार प्रश्नपत्र निर्माण गर्दा त्यस्तो पदको लागि तोकिएको न्यूनतम शैक्षिक योग्यता अनुसार पाठ्यक्रममा अङ्क विभाजन गरिएकोमा सोही बमोजिम र अङ्क विभाजन नगरिएकोमा पाठ्यक्रमका सबै क्षेत्र समावेश हुने गरी सम्बन्धित क्षेत्रका विषय विज्ञ वा दक्षद्वारा निर्माण गर्ने व्यवस्था मिलाउनु पर्नेछ ।</div><div class="sub-item-indent">(४) उपनियम (१) बमोजिम प्रश्नपत्र निर्माण गर्दा प्रत्येक विषय, खण्ड वा पत्रको अलग-अलग विषय विज्ञ वा दक्षबाट सामान्यतया पाँच सेट कच्चा प्रश्नपत्र तयार गराउनु पर्नेछ।</div><div class="sub-item-indent">(५) वार्षिक कार्यतालिका अनुसार रिक्त पदको माग प्राप्त हुने समय र प्रश्नपत्र भण्डारमा मौज्दातको अवस्था समेतलाई दृष्टिगत गरी प्रश्नपत्र निर्माण गराउनु पर्नेछ ।</div><div class="sub-item-indent">(६) प्रश्नपत्र निर्माण गर्दा सबै पाठ्यांश (खण्ड वा एकाइ) बाट समानुपातिक रूपमा पाठ्यक्रममा निर्धारण गरिए बमोजिम प्रश्नपत्र समावेश गर्नु पर्नेछ ।</div><div class="sub-item-indent">(७) प्रश्नपत्र निर्माण सम्बन्धी अन्य व्यवस्था आयोगले निर्धारण गरे बमोजिम हुनेछ।</div></div></div><div class="list-item-wrapper"><div class="list-item-number">२१.</div><div class="list-item-content"><span class="bold">प्रश्नपत्रको परिमार्जनः</span> (१) नियम २० बमोजिम निर्माण गरिएका प्रश्नपत्रको आवश्यकता अनुसार एक वा एक भन्दा बढी विषय विज्ञ वा दक्षद्वारा परिमार्जन (मोडरेशन) गराउनु पर्नेछ । <div class="sub-item-indent">(२) उपनियम (१) बमोजिम प्रश्नपत्र परिमार्जन गर्न तोकिएको विषय विज्ञ वा दक्षको नजिकको नातेदार सम्बन्धित विज्ञापनमा उम्मेदवार भएमा प्रश्नपत्र परिमार्जन गर्ने कार्यमा सहभागी हुनु हुँदैन।</div><div class="sub-item-indent">(३) उपनियम (१) बमोजिम प्रश्नपत्रको परिमार्जन गर्दा सकभर सबै पाठ्यांश (खण्ड वा एकाइ) बाट समानुपातिक रूपमा प्रश्न समावेश गर्नु पर्नेछ र प्रश्नको चयन गर्दा पाठ्यक्रममा तोकिएको समयभित्र उम्मेदवारले उत्तर लेख्न सक्ने किसिमको हुनु पर्नेछ ।</div><div class="sub-item-indent">(४) कुनै एक विज्ञापन बमोजिम हुने परीक्षाको लागि प्रत्येक विषयको कम्तीमा तीन सेट परिमार्जित प्रश्नपत्र निर्माण गर्नु गराउनु पर्नेछ।</div><div class="sub-item-indent" style="padding-left: 60px;">तर सम्बन्धित विषय विज्ञ वा दक्ष उपलब्ध नभएको वा अन्य कुनै कारणले आवश्यक सेट कच्चा प्रश्नपत्र सङ्कलन हुन नसकेको अवस्थामा परीक्षामा प्रयोग भई कम्तीमा एक सेट प्रश्नपत्र बैङ्कमा रहने गरी प्रश्नपत्र परिमार्जन गर्न बाधा पर्ने छैन।</div><div class="sub-item-indent">(५) प्रश्नपत्र परिमार्जन गर्दा देहाय बमोजिमका विषयमा ध्यान दिनु पर्नेछः-</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">विवादास्पद तथा द्विविधायुक्त प्रश्न नराख्ने,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">पाठ्यक्रमभन्दा बाहिरका प्रश्न नराख्ने,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">सम्बन्धित पद (श्रेणी वा तह) को स्तरसँग मिल्ने सान्दर्भिक प्रश्न राख्ने,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">प्रश्नपत्रको सेट तयार गर्दा प्रत्येक सेटभित्र रहने प्रश्नहरू नदोहोरिने गरी तयार गर्ने,</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">प्रश्नपत्रको परिमार्जन सम्बन्धमा आयोगले तोकेको अन्य कार्यविधिको पालना गर्ने।</div></div><div class="sub-item-indent">(६) प्रश्नपत्र परिमार्जन गर्दा प्रयोग नभएका वा प्रयोग गर्न अनुपयुक्त देखिएका प्रश्नहरू सम्बन्धित शाखाले तत्काल धुल्याउनु पर्नेछ।</div><div class="sub-item-indent">(७) आफू वा नजिकको नातेदार आयोगद्वारा सञ्चालित परीक्षामा उम्मेदवार रहेको कुनै पनि कर्मचारीलाई प्रश्नपत्र परिमार्जन शाखामा खटाइने छैन।</div><div class="sub-item-indent">(८) सङ्घीय निजामती सेवाको प्रश्नपत्र परिमार्जन (मोडरेशन) शाखामा काम गर्ने कर्मचारीले सो शाखा छाडेको कम्तीमा एक वर्षसम्म आयोगबाट लिइने सङ्घीय निजामती सेवाको कुनै पनि परीक्षामा परीक्षार्थीको रुपमा सहभागी हुन र सुरक्षा निकाय, अन्य सङ्घीय सरकारी सेवा र सङ्गठित संस्थाको प्रश्नपत्र परिमार्जन (मोडरेशन) शाखामा काम गर्ने कर्मचारीले सो शाखा छाडेको कम्तीमा एक वर्षसम्म आयोगबाट लिइने सुरक्षा निकाय, अन्य सङ्घीय सरकारी सेवा र सङ्गठित संस्थाको कुनै पनि परीक्षामा परीक्षार्थीको रुपमा सहभागी हुन पाउने छैन।</div><div class="sub-item-indent">(९) प्रश्नपत्र परिमार्जन (मोडरेशन) सम्बन्धी अन्य व्यवस्था आयोगले निर्धारण गरे बमोजिम हुनेछ ।</div></div></div><div class="list-item-wrapper"><div class="list-item-number">२२.</div><div class="list-item-content"><span class="bold">प्रश्नपत्रको भण्डारण तथा छपाइः</span> (१) नियम २१ बमोजिम परिमार्जन गरिएका प्रश्नपत्रको भण्डारण गर्न आयोगमा प्रश्नपत्र भण्डारण कक्ष रहनेछ। <div class="sub-item-indent">(२) उपनियम (१) बमोजिमको प्रश्नपत्र भण्डारण कक्ष आयोगको सचिवको सामान्य रेखदेख र नियन्त्रण तथा सम्बन्धित महाशाखा प्रमुखको सुपरिवेक्षणमा सम्बन्धित शाखा प्रमुखको जिम्मामा रहनेछ।</div><div class="sub-item-indent">(३) प्रश्नपत्रको छपाइ सम्बन्धी काम आयोगको केन्द्रीय कार्यालयमा आयोगको सचिवले तोकेको कर्मचारीले र आयोगको मातहत कार्यालयको हकमा सम्बन्धित कार्यालय प्रमुखले आयोगको केन्द्रीय कार्यालयको प्रतिनिधिको रोहबरमा गर्नु गराउनु पर्नेछ।</div></div></div><div class="text-center bold">परिच्छेद- ६</div><div class="text-center bold">परीक्षा सञ्चालन सम्बन्धी व्यवस्था</div><div class="list-item-wrapper"><div class="list-item-number">२३.</div><div class="list-item-content"><span class="bold">परीक्षा सञ्चालनः</span> (१) आयोगले पद पूर्तिको लागि प्रकाशन गरेको विज्ञापन बमोजिम उम्मेदवारको छनोट गर्न सोही विज्ञापनमा उल्लेख भए बमोजिम परीक्षा सञ्चालन गर्नेछ। <div class="sub-item-indent">(२) आयोगबाट सञ्चालन हुने परीक्षामा अघिल्लो पत्र वा विषयमा अनुपस्थित हुने उम्मेदवारलाई पछिल्लो पत्र वा विषयको परीक्षामा सहभागी गराइने छैन।</div><div class="sub-item-indent">(३) सुपरिवेक्षक, परीक्षा नियन्त्रक, केन्द्राध्यक्ष, उपकेन्द्राध्यक्ष, सहायक केन्द्राध्यक्ष, समन्वयकर्ता तथा निरीक्षकको काम, कर्तव्य र अधिकार तथा परीक्षा सञ्चालन सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ ।</div></div></div><div class="list-item-wrapper"><div class="list-item-number">२४.</div><div class="list-item-content"><span class="bold">परीक्षा केन्द्रमा प्रवेश गर्नेः</span> (१) परीक्षार्थी परीक्षा शुरु हुने समयभन्दा सामान्यतया आधा घण्टा अगाडि परीक्षा केन्द्रमा प्रवेश गरी सक्नु पर्नेछ र देहायको अवधिपछि परीक्षार्थीलाई केन्द्रमा प्रवेश गर्न दिइने छैनः- <div class="sub-sub-item-indent"><div class="sub-sub-item-label">(क)</div><div class="sub-sub-item-text">विषयगत परीक्षा हुनेमा परीक्षा शुरु भएको तीस मिनेट,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">वस्तुगत परीक्षा हुनेमा परीक्षा शुरु भएको पन्ध्र मिनेट,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">विषयगत र वस्तुगत परीक्षा हुनेमा परीक्षा शुरु भएको बीस मिनेट।</div></div><div class="sub-item-indent">(२) उपनियम (१) को खण्ड (क), (ख) र (ग) बमोजिमको अवधि व्यतीत भएको दश मिनेटपछि मात्र परीक्षा छाडी जान चाहने परीक्षार्थीलाई परीक्षा भवन बाहिर जान अनुमति दिन सकिनेछ ।</div></div></div><div class="list-item-wrapper"><div class="list-item-number">२५.</div><div class="list-item-content"><span class="bold">प्रश्न वा उत्तर सम्बन्धमा निवेदन दिन सक्नेः</span> (१) परीक्षामा सोधिएको प्रश्न वा वस्तुगत बहुउत्तर गलत भएको भनी कुनै परीक्षार्थीले निवेदन दिन चाहेमा सो पदको परीक्षा सकिएको तीन दिनभित्र प्रमाण सहित निवेदन दिन सक्नेछ। <div class="sub-item-indent">(२) उपनियम (१) बमोजिम निवेदन दिँदा काठमाडौं उपत्यकाभित्र परीक्षा सञ्चालन भएकोमा आयोगको केन्द्रीय कार्यालयमा र काठमाडौं उपत्यका बाहिर परीक्षा सञ्चालन भएकोमा परीक्षा सञ्चालन गर्ने सम्बन्धित कार्यालयमा निवेदन दिनु पर्नेछ ।</div><div class="sub-item-indent">(३) उपनियम (२) बमोजिम केन्द्रीय कार्यालय बाहेकका मातहत कार्यालयमा परेको निवेदन सम्बन्धित कार्यालयले छिटो माध्यमबाट केन्द्रीय कार्यालयमा पठाउनु पर्नेछ।</div><div class="sub-item-indent">(४) उपनियम (१) बमोजिम परेको निवेदनको सम्बन्धमा प्रश्नपत्र परिमार्जन गर्ने शाखाले आवश्यकता अनुसार सम्बन्धित विषय विज्ञ वा दक्षको सहयोग लिई छानबिन गर्नेछ।</div><div class="sub-item-indent">(५) उपनियम (४) बमोजिम छानबिन गर्दा प्रश्न वा उत्तर गलत भएमा आयोग समक्ष पेश गर्नु पर्नेछ र त्यस्तो विषयमा आयोगले निर्णय गरे बमोजिम हुनेछ ।</div></div></div><div class="text-center bold">परिच्छेद- ७</div><div class="text-center bold">उत्तरपुस्तिकाको ढाँचा, उत्तरपुस्तिका परीक्षण तथा नतिजा प्रकाशन सम्बन्धी व्यवस्था</div><div class="list-item-wrapper"><div class="list-item-number">२६.</div><div class="list-item-content"><span class="bold">उत्तरपुस्तिकाको ढाँचाः</span> (१) वस्तुगत तथा विषयगत उत्तरपुस्तिकाको आवरण पृष्ठको ढाँचा र उम्मेदवारले पालना गर्नुपर्ने शर्तहरू अनुसूची-५ मा उल्लेख भए बमोजिम हुनेछ । <div class="sub-item-indent">(२) उत्तरपुस्तिकाको आकार र पाना सङ्ख्या प्रश्नको प्रकृति अनुसार आयोगले समय-समयमा निर्धारण गरे बमोजिम हुनेछ।</div></div></div><div class="list-item-wrapper"><div class="list-item-number">२७.</div><div class="list-item-content"><span class="bold">उत्तरपुस्तिकामा सङ्केत नम्बर राख्नेः</span> (१) आयोगबाट लिइने लिखित परीक्षा तथा आयोगले तोकेको अन्य परीक्षा सम्पन्न भएपछि उत्तरपुस्तिकामा पहिलो तथा दोस्रो सङ्केत नम्बर (कोड नम्बर) राख्नु पर्नेछ। <div class="sub-item-indent">(२) उत्तरपुस्तिकामा पहिलो सङ्केत नम्बर राख्ने वा राख्न लगाउने जिम्मेवारी आयोगको केन्द्रीय कार्यालयको हकमा परीक्षा सञ्चालन गर्ने सम्बन्धित महाशाखा प्रमुखले तोकेको शाखा प्रमुखको र मातहत कार्यालयको हकमा सम्बन्धित कार्यालय प्रमुखले तोकेको अधिकृत कर्मचारीको हुनेछ । यसरी उत्तरपुस्तिकामा पहिलो सङ्केत नम्बर राख्दा उत्तरपुस्तिकाको सङ्ख्याका आधारमा उत्तरपुस्तिका प्राप्त भएको मितिले पन्ध्र दिनभित्र राखी सक्ने गरी सम्बन्धित महाशाखा प्रमुख वा सम्बन्धित कार्यालय प्रमुखले अवधि तोकी त्यस्तो सङ्केत नम्बर राख्ने जिम्मेवारी प्रदान गर्नेछ ।</div><div class="sub-item-indent">(३) उत्तरपुस्तिकामा पहिलो सङ्केत नम्बर राखेपछि आयोगको सचिवले दोस्रो सङ्केत नम्बर राख्न पहिलो सङ्केत नम्बर राख्ने शाखा प्रमुख बाहेकका अन्य शाखा प्रमुखलाई जिम्मेवारी तोक्नु पर्नेछ ।</div><div class="sub-item-indent">(४) विद्युतीय माध्यमबाट परीक्षण हुने गरी तयार गरिएको उत्तरपुस्तिकामा बारकोडको प्रयोग हुनेछ र यस प्रकारका उत्तरपुस्तिकामा छुट्टै सङ्केत नम्बर राख्न आवश्यक हुने छैन।</div><div class="sub-item-indent">(५) उत्तरपुस्तिकामा राखिएको पहिलो सङ्केत नम्बरको अधकट्टीको सिलबन्दी पोका आयोगको सचिव वा निजले तोकेको कर्मचारीको र दोस्रो सङ्केत नम्बरको अधकट्टीको सिलबन्दी पोका अध्यक्ष वा निजले तोकेको आयोगको कर्मचारीको जिम्मामा रहनेछ।</div><div class="sub-item-indent">(६) लिखित परीक्षाको नतिजा प्रकाशन गर्न सम्बन्धित शाखा वा मातहत कार्यालयबाट लिखित अनुरोध भएपछि मात्र अधकट्टीको सिलबन्दी पोका सम्बन्धित शाखा वा मातहत कार्यालयलाई उपलब्ध गराउनु पर्नेछ।</div><div class="sub-item-indent">(७) यस नियममा अन्यत्र जुनसुकै कुरा लेखिएको भए तापनि उत्तरपुस्तिकामा सङ्केत नम्बर राख्ने सम्बन्धमा आयोगले आवश्यक देखेमा विशेष व्यवस्था गर्न सक्नेछ ।</div></div></div><div class="list-item-wrapper"><div class="list-item-number">२८.</div><div class="list-item-content"><span class="bold">उत्तरपुस्तिका परीक्षणः</span> (१) आयोगबाट लिइने लिखित परीक्षाको उत्तरपुस्तिकाको परीक्षण आयोगले तोकेको सम्बन्धित विषय विज्ञ वा दक्षबाट गराउनु पर्नेछ । <div class="sub-item-indent">(२) उपनियम (१) बमोजिम उत्तरपुस्तिका परीक्षणको लागि आयोगले आवश्यकता अनुसार परीक्षण सम्बन्धी निर्देशिका, परीक्षण गर्ने तरिका र मूल्याङ्कन गर्ने विधिसमेत सम्बन्धित विषय विज्ञ वा दक्षलाई उपलब्ध गराउनु पर्नेछ ।</div><div class="sub-item-indent">(३) उपनियम (१) बमोजिम उत्तरपुस्तिका प्राप्त भएपछि सम्बन्धित विषय विज्ञ वा दक्षले उपनियम (२) बमोजिम आयोगबाट उपलब्ध गराएको निर्देशनको अधीनमा रही समयमै त्यस्ता उत्तरपुस्तिका परीक्षण गरी गोप्य रूपमा आयोगलाई उपलब्ध गराउनु पर्नेछ।</div><div class="sub-item-indent">(४) उत्तरपुस्तिका परीक्षण गर्न पठाउने विधि र प्रक्रिया, परीक्षकले ध्यान दिनुपर्ने कुराहरू तथा आयोगमा नै उत्तरपुस्तिका परीक्षण गर्ने सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ।</div></div></div><div class="list-item-wrapper"><div class="list-item-number">२९.</div><div class="list-item-content"><span class="bold">अप्टिकल मार्क रिडर उत्तरपुस्तिकाको प्रयोग गर्न सकिनेः</span> (१) आयोगले वस्तुगत प्रश्नपत्रबाट सञ्चालन हुने परीक्षाका लागि अप्टिकल मार्क रिडर (ओ.एम.आर.) उत्तरपुस्तिका प्रयोग गर्न सक्नेछ । <div class="sub-item-indent">(२) उपनियम (१) बमोजिम ओ.एम.आर. उत्तरपुस्तिका प्रयोग गरी लिइएका वस्तुगत परीक्षाका उत्तरपुस्तिकाको परीक्षण ओ.एम.आर. मेसिन र सोसँग सम्बन्धित सफ्टवेयर प्रयोग गरी गरिनेछ ।</div><div class="sub-item-indent">(३) यस नियम बमोजिम ओ.एम.आर. उत्तरपुस्तिका प्रयोग र परीक्षण गर्ने सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ।</div></div></div><div class="list-item-wrapper"><div class="list-item-number">३०.</div><div class="list-item-content"><span class="bold">दोहोरो परीक्षण गराउन सकिनेः</span> (१) आयोगले तोकेको कुनै पदको परीक्षाको उत्तरपुस्तिका दुई जना विषय विज्ञ वा दक्षबाट दोहोरो परीक्षण गराउन सकिनेछ । <div class="sub-item-indent">(२) उपनियम (१) बमोजिम आयोगले दुई जना विषय विज्ञ वा दक्षबाट परीक्षण गराउने निर्णय गरेकोमा पहिलो परीक्षकले आयोगले उपलब्ध गराएको छुट्टै प्राप्ताङ्क तालिकामा र दोस्रो परीक्षकले उत्तर पुस्तिकामा नै प्राप्ताङ्क उल्लेख गर्नु पर्नेछ।</div><div class="sub-item-indent">(३) उपनियम (१) बमोजिम दुई जना विषय विज्ञ वा दक्षबाट परीक्षण गरिएका उत्तरपुस्तिकाको हकमा दुबै परीक्षकद्वारा दिइएको प्राप्ताङ्क जोडी त्यसको औसत निकाली प्राप्ताङ्क गणना गरिनेछ ।</div></div></div><div class="list-item-wrapper"><div class="list-item-number">३१.</div><div class="list-item-content"><span class="bold">उत्तरपुस्तिका रुजु गर्नेः</span> (१) नियम २८ वा ३० बमोजिम परीक्षण भई प्राप्त भएका उत्तरपुस्तिका सम्बन्धित शाखाले रुजु गर्नु पर्नेछ । <div class="sub-item-indent">(२) उपनियम (१) बमोजिम उत्तरपुस्तिका रुजु गर्ने सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ ।</div></div></div><div class="list-item-wrapper"><div class="list-item-number">३२.</div><div class="list-item-content"><span class="bold">उत्तरपुस्तिकाको सम्परीक्षण तथा पुनः परीक्षणः</span> (१) आयोगले आवश्यक देखेमा सम्बन्धित विषय विज्ञ वा दक्षबाट परीक्षण भई वा विद्युतीय माध्यमबाट परीक्षण भई प्राप्त भएका उत्तरपुस्तिका मध्ये सबै वा केही उत्तरपुस्तिका सम्परीक्षण गराउन सक्नेछ। <div class="sub-item-indent">(२) उपनियम (१) बमोजिम उत्तरपुस्तिका सम्परीक्षण गर्दा विषय विज्ञ वा दक्षले पालना गर्नु पर्ने शर्तहरू पालना नभएको वा अस्वाभाविक अङ्क प्रदान गरेको देखिएमा त्यस्ता विषय विज्ञ वा दक्षबाट परीक्षण भई आएका सम्बन्धित विषयको उत्तरपुस्तिका पुनः परीक्षण गराइनेछ।</div><div class="sub-item-indent">(३) विद्युतीय माध्यमबाट परीक्षण गरिएका उत्तरपुस्तिकाको परीक्षण सम्पन्न भई सकेपछि उच्च अङ्क प्राप्त गर्ने र उत्तीर्णाङ्कको नजिक रहेका सबै "की" का र आवश्यकता अनुसार अन्य उत्तरपुस्तिकाको म्यानुअल सम्परीक्षण गर्नु पर्नेछ। यसरी परीक्षण गर्दा कुनै प्राविधिक त्रुटि रहेको देखिएमा त्यस्ता सबै उत्तरपुस्तिका पुनः परीक्षण गराउनु पर्नेछ।</div><div class="sub-item-indent">(४) यस नियममा अन्यत्र जुनसुकै कुरा लेखिएको भए तापनि लिखित परीक्षाको नतिजा प्रकाशन भएपछि उत्तरपुस्तिकाको पुनः परीक्षण गरिने छैन।</div></div></div><div class="list-item-wrapper"><div class="list-item-number">३३.</div><div class="list-item-content"><span class="bold">सीप परीक्षण र प्रयोगात्मक परीक्षाको मूल्याङ्कन :</span> (१) आयोगको केन्द्रीय कार्यालयमा हुने सीप परीक्षण र प्रयोगात्मक परीक्षाको मूल्याङ्कनको लागि अध्यक्षले तोकेको सदस्य वा आयोगको अधिकृत कर्मचारीको अध्यक्षतामा सम्बन्धित विषय विज्ञ वा दक्ष र अन्य एकजना व्यक्ति सहित बढीमा तीन सदस्यीय एक मूल्याङ्कन समिति रहनेछ। <div class="sub-item-indent">(२) आयोगको मातहत कार्यालयमा हुने सीप परीक्षण र प्रयोगात्मक परीक्षाको मूल्याङ्कनको लागि सम्बन्धित कार्यालय प्रमुखको अध्यक्षतामा निजले तोकेको विषय विज्ञ वा दक्ष र आयोगको केन्द्रीय कार्यालयको प्रतिनिधि सहित बढीमा चार सदस्यीय एक मूल्याङ्कन समिति रहनेछ ।</div><div class="sub-item-indent">(३) सीप परीक्षण र प्रयोगात्मक परीक्षाको मूल्याङ्कन सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ।</div></div></div><div class="list-item-wrapper"><div class="list-item-number">३४.</div><div class="list-item-content"><span class="bold">लिखित परीक्षाको नतिजाः</span> (१) ऐनको दफा २७ बमोजिम आयोगले लिखित परीक्षाको नतिजा प्रकाशन गर्दा रिक्त पदको अनुपातमा अनुसूची-६ बमोजिमको सङ्ख्यामा वर्णानुक्रम वा रोल नम्बरका आधारमा प्रकाशन गर्नु पर्नेछ। <div class="sub-item-indent">(२) उपनियम (१) बमोजिम नतिजा प्रकाशन गर्दा अस्थायी योग्यताक्रम सूचीमा समावेश गर्ने प्रयोजनको लागि उत्तीर्णाङ्क प्राप्त गरेका तर सो नतिजामा नाम समावेश हुन नसकेका उम्मेदवार मध्येबाट पद सङ्ख्याको बीस प्रतिशतसम्म (कम्तीमा दुई जना) उम्मेदवारको नाम लिखित परीक्षाको नतिजा प्रकाशन गर्ने शाखाले अन्तर्वार्ता तथा सिफारिस शाखामा शिलबन्दी गरी पठाउनु पर्नेछ ।</div><div class="sub-item-indent" style="padding-left: 60px;">तर,</div><div class="sub-item-indent" style="padding-left: 60px;">(१) निर्धारित सङ्ख्या भन्दा कम उम्मेदवार उपलब्ध भएको अवस्थामा सोही अनुसार कम सङ्ख्यामा नाम पठाउन सकिनेछ ।</div><div class="sub-item-indent">(२) लिखित वा प्रयोगात्मक परीक्षाबाट छनोट भएकै उम्मेदवारबाट अस्थायी योग्यताक्रम सूचीमा समावेश हुने सङ्ख्या पुग्ने अवस्था भएमा सो प्रयोजनको लागि छुट्टै सूची पठाइने छैन।</div><div class="sub-item-indent">(३) लिखित परीक्षा पछि प्रयोगात्मक परीक्षा हुने पदको हकमा लिखित परीक्षाको नतिजा प्रकाशन गर्दा अस्थायी योग्यताक्रम सूची पठाइने छैन।</div><div class="sub-item-indent">(३) ऐनको दफा २२ बमोजिम सुरक्षा निकाय, अन्य सङ्घीय सरकारी सेवा वा सङ्गठित संस्थाको पदमा पद पूर्तिका लागि आयोगले लिएको लिखित परीक्षाको नतिजा प्रकाशन गरी अर्को चरणको परीक्षाको लागि छनोट भएका उम्मेदवारको नामावली त्यस्तो सुरक्षा निकाय, अन्य सङ्घीय सरकारी सेवा वा सङ्गठित संस्थाको पद पूर्ति समितिमा पठाउनु पर्नेछ। त्यस्तो सुरक्षा निकाय, अन्य सङ्घीय सरकारी सेवा वा सङ्गठित संस्थाको पद पूर्ति समितिले अन्तर्वार्ता लिई सकेपछि मात्र आयोगले त्यसरी नामावली पठाएका उम्मेदवारको लब्धाङ्क पत्र उपलब्ध गराउनेछ ।</div></div></div><div class="list-item-wrapper"><div class="list-item-number">३५.</div><div class="list-item-content"><span class="bold">पुनर्योगः</span> (१) आयोगले सञ्चालन गरेको लिखित परीक्षाको नतिजा प्रकाशन भएपछि कुनै उम्मेदवारले आफ्नो लिखित परीक्षाको कुनै एक वा सबै पत्रको पुनर्योग गरी पाऊँ भनी पुनर्योग गर्नु पर्ने पत्र उल्लेख गरी अनुसूची-२ बमोजिमको दस्तुर संलग्न गरी लिखित परीक्षाको नतिजा प्रकाशन भएको सात दिनभित्र आयोगको सम्बन्धित कार्यालयमा निवेदन दिन सक्नेछ। <div class="sub-item-indent">(२) उपनियम (१) बमोजिम पर्न आएको निवेदन सम्बन्धित कार्यालयले पुनर्योगको लागि नतिजा प्रकाशन गर्ने कार्यालयमा छिटो माध्यमबाट पठाउनु पर्नेछ।</div><div class="sub-item-indent">(३) उपनियम (२) बमोजिम निवेदन प्राप्त भएमा आयोगको केन्द्रीय कार्यालयको हकमा परीक्षासँग सम्बन्धित महाशाखा प्रमुख बाहेक आयोगको सचिवले तोकेको अन्य कुनै महाशाखा प्रमुखको संयोजकत्वमा समिति गठन गरी सो समितिबाट र आयोगका मातहत कार्यालयको हकमा नतिजा प्रकाशन गर्ने कार्यालयको प्रमुखले त्यस्तो लिखित परीक्षाको नतिजा प्रकाशनमा संलग्न भए बाहेकका अन्य कर्मचारीबाट लिखित परीक्षाको प्राप्ताङ्कको पुनर्योग गराई अन्तर्वार्ता हुनु अघि सोको नतिजा सार्वजनिक गर्नु पर्नेछ ।</div><div class="sub-item-indent">(४) उपनियम (३) बमोजिम पुनर्योग गर्दा निवेदकको नाम लिखित परीक्षाको नतिजामा समावेश गर्नु पर्ने देखिएमा नियम ३४ को उपनियम (१) बमोजिमको नतिजामा समावेश गरिनेछ ।</div></div></div><div class="text-center bold">परिच्छेद- ८</div><div class="text-center bold">सामूहिक छलफल, प्रस्तुतीकरण र अन्तर्वार्ता सम्बन्धी व्यवस्था</div><div class="list-item-wrapper"><div class="list-item-number">३६.</div><div class="list-item-content"><span class="bold">सामूहिक छलफल, प्रस्तुतीकरण, अन्य चरणको परीक्षा र अन्तर्वार्तामा समावेश गराइनेः</span> (१) नियम ३४ बमोजिम प्रकाशित नतिजामा नाम समावेश भएका उम्मेदवारलाई मात्र सामूहिक छलफल, प्रस्तुतीकरण, आयोगले तोकेको अन्य विभिन्न चरणको परीक्षा र अन्तर्वार्तामा समावेश गराइनेछ। <div class="sub-item-indent">(२) लिखित परीक्षाको साथै प्रयोगात्मक परीक्षा समेत हुनेमा लिखित परीक्षाबाट छनोट हुने उम्मेदवारलाई मात्र प्रयोगात्मक परीक्षा र अन्तर्वार्तामा समावेश गराइनेछ।</div><div class="sub-item-indent">(३) सामूहिक छलफल, प्रस्तुतीकरण, सीप परीक्षण र अन्य चरण सम्बन्धी व्यवस्था आयोगले निर्धारण गरे बमोजिम हुनेछ।</div></div></div><div class="list-item-wrapper"><div class="list-item-number">३७.</div><div class="list-item-content"><span class="bold">अन्तर्वार्ता समितिको गठनः</span> (१) आयोगको केन्द्रीय कार्यालयमा हुने अन्तर्वार्ताका लागि ऐनको दफा २८ बमोजिम अन्तर्वार्ता समितिको अध्यक्ष र विषय विज्ञ समेत गरी कम्तीमा तीनजना सदस्य रहेको अन्तर्वार्ता समिति गठन हुनेछ । <div class="sub-item-indent">(२) आयोगको मातहत कार्यालयमा हुने अन्तर्वार्ताको लागि सम्बन्धित कार्यालय प्रमुखको अध्यक्षतामा केन्द्रीय प्रतिनिधि र सम्बन्धित विषय विज्ञ सहित कम्तीमा तीनजना सदस्य रहेको अन्तर्वार्ता समिति गठन हुनेछ।</div><div class="sub-item-indent">(३) उपनियम (२) बमोजिम अन्तर्वार्ता समिति गठन गर्दा आयोगको मातहत कार्यालयको कार्यालय प्रमुख पद रिक्त रहेको अवस्थामा वा अन्य कुनै कारणबाट उपयुक्त देखिएमा त्यस्तो कार्यालयबाट सञ्चालन हुने अन्तर्वार्ताका लागि ज्येष्ठतालाई विचार गरी अन्तर्वार्ता समितिको अध्यक्षता गर्ने गरी आयोगको केन्द्रीय कार्यालयले केन्द्रीय प्रतिनिधि खटाउन सक्नेछ।</div><div class="sub-item-indent">(४) आयोगको केन्द्रीय कार्यालयमा हुने अन्तर्वार्तामा अध्यक्षले र आयोगको मातहत कार्यालयमा हुने अन्तर्वार्तामा सम्बन्धित कार्यालयको प्रमुख वा उपनियम (३) बमोजिमको अवस्थामा अन्तर्वार्ता समितिको अध्यक्षता गर्न तोकिएको कर्मचारीले सामान्यतया अन्तर्वार्ता हुने मितिभन्दा एक दिन अगाडि अन्तर्वार्ता समितिको गठन गर्नेछ।</div><div class="sub-item-indent">(५) यस नियम बमोजिम गठित अन्तर्वार्ता समितिका अध्यक्ष र सदस्यलाई गोप्य तरिकाले सूचना गर्नु पर्नेछ ।</div><div class="sub-item-indent">(६) यस नियम बमोजिम अन्तर्वार्ता समितिमा विषय विज्ञ तोक्दा कम्तीमा स्नातकोत्तर गरेको विषय विज्ञलाई तोक्नु पर्नेछ ।</div><div class="sub-item-indent" style="padding-left: 60px;">तर विषय विज्ञ उपलब्ध हुन नसकेमा आयोगले आवश्यक व्यवस्था गर्न सक्नेछ।</div><div class="sub-item-indent">(७) कुनै सेवा, समूह, उपसमूह वा पदको लागि एकै समयमा एकभन्दा बढी अन्तर्वार्ता समिति गठन गर्नु परेमा आवश्यकता अनुसार उपनियम (१) वा (२) बमोजिम अन्तर्वार्ता समिति गठन गरी गोलाप्रथाद्वारा अन्तर्वार्ता लिइने समूह तोकिनेछ।</div><div class="sub-item-indent">(८) अन्तर्वार्ता समिति गठन सम्बन्धी अन्य व्यवस्था आयोगले बनाएको निर्देशिकामा उल्लेख भए बमोजिम हुनेछ।</div></div></div><div class="list-item-wrapper"><div class="list-item-number">३८.</div><div class="list-item-content"><span class="bold">अन्तर्वार्ताको मूल्याङ्कन सम्बन्धी व्यवस्थाः</span> (१) अन्तर्वार्तामा उम्मेदवारको मूल्याङ्कन गर्नको लागि अनुसूची-७ बमोजिमको फाराम प्रयोग गरिनेछ । <div class="sub-item-indent">(२) अन्तर्वार्ताको अङ्कभार अनुसूची-८ मा उल्लेख भए बमोजिम हुनेछ ।</div><div class="sub-item-indent">(३) अन्तर्वार्ता समितिको प्रत्येक सदस्यलाई अन्तर्वार्ता हुने पदको विवरण, पाठ्यक्रम र उम्मेदवारको व्यक्तिगत विवरण एक-एक प्रति उपलब्ध गराउनु पर्नेछ ।</div><div class="sub-item-indent">(४) अन्तर्वार्ता समितिको अध्यक्ष वा सदस्यको अन्तर्वार्तामा भाग लिने कुनै उम्मेदवार नजिकको नातेदार भएमा अन्तर्वार्ता समितिको त्यस्तो अध्यक्ष वा सदस्यले त्यस्तो विज्ञापनको अन्तर्वार्तामा बस्न हुँदैन। नजिकको नातेदार परेको कुरा नतिजा प्रकाशन हुनुभन्दा अघि प्रमाणित भएमा अन्तर्वार्ता समितिका सो सदस्यले प्रदान गरेको अङ्क गणना गरिने छैन।</div><div class="sub-item-indent">(५) अन्तर्वार्तामा पूर्णाङ्कको सत्तरी प्रतिशतभन्दा बढी वा चालीस प्रतिशतभन्दा घटी अङ्क दिनु परेमा सोको कारण खुलाउनु पर्नेछ। यसरी कारण नखुलाई अधिकतम भन्दा बढी वा न्यूनतम भन्दा घटी अङ्क दिएकोमा बढीमा सत्तरी प्रतिशत र घटीमा चालीस प्रतिशत अङ्क दिएको मानी गणना गरिनेछ ।</div><div class="sub-item-indent">(६) अन्तर्वार्ता समितिको कुनै सदस्यले कारण खुलाई कुनै उम्मेदवारलाई उपनियम (५) बमोजिम सत्तरी प्रतिशतभन्दा बढी वा चालीस प्रतिशत भन्दा घटी अङ्क प्रदान गरेको अवस्थामा पनि अन्तर्वार्ता समितिका पचास प्रतिशत भन्दा बढी सदस्यले त्यसरी कारण खुलाई अङ्क प्रदान गरेको अवस्थामा मात्र त्यस्तो अङ्क गणना गरिनेछ। पचास प्रतिशत भन्दा बढी सदस्यले त्यसरी अङ्क प्रदान नगरेकोमा बढीमा सत्तरी प्रतिशत र घटीमा चालीस प्रतिशत नै अङ्क कायम गरिनेछ ।</div><div class="sub-item-indent">(७) यस नियम बमोजिम उम्मेदवारको मूल्याङ्कन गर्दा अन्तर्वार्ता समितिका सदस्यले अनुसूची-९ बमोजिमका विषयलाई समेत ध्यान दिनु पर्नेछ।</div></div></div><div class="list-item-wrapper"><div class="list-item-number">३९.</div><div class="list-item-content"><span class="bold">अग्रिम वा छुट अन्तर्वार्ता लिन सकिनेः</span> (१) लिखित वा प्रयोगात्मक परीक्षाको प्रकाशित नतिजामा समावेश भएको कुनै उम्मेदवारले मनासिब कारण जनाई अन्तर्वार्ताको लागि तोकिएको मितिभन्दा अगाडि नै अन्तर्वार्ता लिई दिन निवेदन दिएमा र निवेदनको ब्यहोरा मनासिब देखिएमा आयोगले त्यस्तो व्यक्तिको लागि अग्रिम अन्तर्वार्ता लिने व्यवस्था गर्न सक्नेछ । <div class="sub-item-indent">(२) कुनै उम्मेदवारले अन्तर्वार्ताको लागि आयोगबाट निर्धारण भएको मिति र समयमा उपस्थित हुन नसकेमा त्यसरी उपस्थित हुन नसकेको कारण र प्रमाण सहित अन्तर्वार्ताका लागि तोकिएको मितिले किरिया बस्नु परेको अवस्थामा पन्ध्र दिनभित्र र देहाय बमोजिमका अवस्थामा सात दिनभित्र निवेदन दिएमा आयोगले निवेदनको ब्यहोरा मनासिब देखेमा छुट अन्तर्वार्ता लिने व्यवस्था गर्न सक्नेछः-</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">काबु बाहिरको परिस्थिति परेमा,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">सरकारी कामको कारणबाट उपस्थित हुन नसकेमा,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">सुत्केरी भएमा,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">अन्तर्वार्तामा उपस्थित हुन नसक्ने गरी आकस्मिक बिरामी भएमा।</div></div><div class="sub-item-indent">(३) उपनियम (१) र (२) मा जुनसुकै कुरा लेखिएको भए तापनि प्रयोगात्मक परीक्षा वा कम्प्यूटर सीप परीक्षण वा सामूहिक छलफल लगायतका अन्तर्वार्ता पूर्वका अन्य परीक्षामा सहभागी नभएको उम्मेदवारलाई अन्तर्वार्तामा समावेश गराइने छैन।</div><div class="sub-item-indent">(४) यस नियम बमोजिम अग्रिम तथा छुट अन्तर्वार्तामा समावेश हुने उम्मेदवारले अनुसूची-२ बमोजिमको दस्तुर बुझाउनु पर्नेछ।</div></div></div><div class="list-item-wrapper"><div class="list-item-number">४०.</div><div class="list-item-content"><span class="bold">प्रमाणपत्र पेश गर्नु पर्नेः</span> (१) लिखित परीक्षाबाट छनोट भएका उम्मेदवारले प्रयोगात्मक परीक्षा, सीप परीक्षण, सामूहिक छलफल, अन्तर्वार्ता लगायतका कुनै वा सबै परीक्षा हुनेमा पहिलो परीक्षा हुनुभन्दा सात दिन अगाडि आयोगमा वा अन्तर्वार्ता हुने आयोगको मातहतका कार्यालयमा सक्कल प्रमाणपत्र र सोको प्रतिलिपि पेश गर्नु पर्नेछ । <div class="sub-item-indent">(२) उपनियम (१) बमोजिम पेश भएका प्रमाणपत्रहरू आयोगले खटाएको कर्मचारीले रुजु गरी भिडाई छायाँप्रति प्रमाणित गरी राख्नु पर्नेछ।</div><div class="sub-item-indent">(३) अन्तर्वार्ता हुने दिन उम्मेदवारले प्रवेशपत्र सहित निर्धारित समयमा आयोग वा आयोगले तोकेको कार्यालयमा उपस्थित हुनु पर्नेछ ।</div><div class="sub-item-indent">(४) अन्तर्वार्ता सम्बन्धी अन्य व्यवस्था आयोगले निर्धारण गरे बमोजिम हुनेछ।</div></div></div><div class="text-center bold">परिच्छेद-९</div><div class="text-center bold">योग्यताक्रम तथा नियुक्तिको सिफारिस सम्बन्धी व्यवस्था</div><div class="list-item-wrapper"><div class="list-item-number">४१.</div><div class="list-item-content"><span class="bold">योग्यताक्रमको सूची प्रकाशन गर्ने :</span> (१) ऐनको दफा २९ बमोजिम अन्तिम नतिजा प्रकाशनको लागि आयोगबाट लिइएको विभिन्न चरणको परीक्षामा उम्मेदवारले प्राप्त गरेको कुल प्राप्ताङ्कको आधारमा योग्यताक्रमको सूची तयार गर्नु पर्नेछ । <div class="sub-item-indent">(२) उपनियम (१) बमोजिम योग्यताक्रमको सूची तयार गर्दा उम्मेदवारको कुल प्राप्ताङ्क बराबर भएमा देहायका आधारमा योग्यताक्रम कायम गरिनेछः-</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">लिखित परीक्षा हुनेमा लिखित परीक्षाको प्राप्ताङ्कको आधारमा,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">खण्ड (क) बमोजिम योग्यताक्रम नछुट्टिएमा मामिला विश्लेषण वा इन बास्केट अभ्यास वा यस्तै प्रकृतिको अन्तर्वार्ता पूर्व लिखित रूपमा लिइने परीक्षा समेत हुनेमा सोको प्राप्ताङ्कको आधारमा,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">खण्ड (ख) बमोजिम पनि योग्यताक्रम नछुट्टिएमा प्रयोगात्मक परीक्षा समेत हुनेमा प्रयोगात्मक परीक्षाको प्राप्ताङ्कको आधारमा,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">खण्ड (ग) बमोजिम पनि उम्मेदवारको योग्यताक्रम नछुट्टिएमा अन्तर्वार्ताको प्राप्ताङ्कको आधारमा,</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">खण्ड (घ) बमोजिम पनि उम्मेदवारको योग्यताक्रम नछुट्टिएमा सम्बन्धित पदको सेवा प्रवेशको लागि तोकिएको न्यूनतम शैक्षिक योग्यताको प्राप्ताङ्कको प्रतिशत वा ग्रेडिङ्गस्तरको आधारमा,</div></div><div class="sub-sub-item-indent"><div class="sub-sub-item-label">(च)</div><div class="sub-sub-item-text">खण्ड (ङ) बमोजिम पनि उम्मेदवारको योग्यताक्रम नछुट्टिएमा विज्ञापन गरिएको पदभन्दा एक श्रेणी वा तह मुनिको पदमा बहाल रहेको ब्यहोरा दरखास्त फाराममा उल्लेख गरेको भए त्यस्तो पदको ज्येष्ठताको आधारमा,</div></div><div class="sub-sub-item-indent"><div class="sub-sub-item-label">(छ)</div><div class="sub-sub-item-text">खण्ड (च) बमोजिम पनि उम्मेदवारको योग्यताक्रम नछुट्टिएमा उमेरको ज्येष्ठताको आधारमा ।</div></div><div class="sub-item-indent">(३) उपनियम (१) र (२) बमोजिम योग्यताक्रम कायम गरी ऐनको दफा २९ बमोजिम उम्मेदवारको रोल नम्बर, नाम, थर, ठेगाना र सिफारिस गरिएको निकाय समेत उल्लेख गरी योग्यताक्रम अनुसार वैकल्पिक तथा अस्थायी उम्मेदवारको सूची सहित अन्तिम नतिजा प्रकाशन गर्नु पर्नेछ ।</div><div class="sub-item-indent">(४) उपनियम (३) बमोजिम अन्तिम नतिजा प्रकाशन गर्दा आयोगले लिएको समानस्तरको एकभन्दा बढी पदको परीक्षामा उत्तीर्ण हुने उम्मेदवारलाई दोहोरो नपर्ने गरी पहिले नतिजा प्रकाशन हुने एक पदमा मात्र समावेश गरिनेछ।</div><div class="sub-item-indent">(५) यस नियम बमोजिम आन्तरिक प्रतियोगिताको आधारमा हुने बढुवाको योग्यताक्रम सूची प्रकाशन गर्नु अगाडि कुनै उम्मेदवार उपर बढुवाको उम्मेदवार हुन नपाउने गरी विभागीय सजाय भएको अवस्थामा त्यस्तो उम्मेदवारको नाम हटाई योग्यताक्रम सूची प्रकाशन गर्नु पर्नेछ ।</div><div class="sub-item-indent">(६) योग्यताक्रमको सूची प्रकाशन सम्बन्धी अन्य व्यवस्था आयोगले निर्धारण गरे बमोजिम हुनेछ ।</div></div></div><div class="list-item-wrapper"><div class="list-item-number">४२.</div><div class="list-item-content"><span class="bold">एकमुष्ट योग्यताक्रमको सूची प्रकाशन गर्नेः</span> नियम ४१ बमोजिम योग्यताक्रमको सूची प्रकाशन गर्दा एउटै परीक्षाको माध्यमबाट सिफारिस हुने खुला तथा समावेशी समूहका उम्मेदवारले प्राप्त गरेको कुल अङ्कको आधारमा सेवा, समूह, उपसमूहको एकमुष्ट योग्यताक्रम सूची समेत तयार गरी अनुसूची-१० बमोजिमको ढाँचामा प्रकाशन गर्नु पर्नेछ। </div></div><div class="list-item-wrapper"><div class="list-item-number">४३.</div><div class="list-item-content"><span class="bold">कुल प्राप्ताङ्क हेर्न पाउनेः</span> अन्तर्वार्तामा उपस्थित भएका उम्मेदवारले सबै परीक्षाबाट प्राप्त गरेको कुल प्राप्ताङ्क अन्तिम योग्यताक्रम सूची प्रकाशन भएको मितिले आठौं दिनदेखि चौधौं दिनसम्म उम्मेदवार आफूले मात्र विद्युतीय माध्यमबाट हेर्न सक्ने गरी व्यवस्था गर्नु पर्नेछ । <div class="sub-item-indent" style="padding-left: 60px;">तर प्रयोगात्मक परीक्षामा उत्तीर्णाङ्क नल्याएको उम्मेदवारले अन्तर्वार्तामा सहभागी भएको भए तापनि कुल प्राप्ताङ्क हेर्न पाउने छैन।</div></div></div><div class="list-item-wrapper"><div class="list-item-number">४४.</div><div class="list-item-content"><span class="bold">वैकल्पिक उम्मेदवारको सूचीः</span> नियम ४१ बमोजिम उम्मेदवारको योग्यताक्रम अनुसार अन्तिम नतिजा प्रकाशन गर्दा अनुसूची-११ बमोजिमको सङ्ख्यामा वैकल्पिक उम्मेदवारको सूची समेत प्रकाशन गर्नु पर्नेछ । <div class="sub-item-indent" style="padding-left: 60px;">तर,</div><div class="sub-item-indent" style="padding-left: 60px;">(१) वैकल्पिक उम्मेदवारको सूची प्रकाशन गर्दा आवश्यक सङ्ख्यामा उम्मेदवार उपलब्ध हुन नसकेमा कम सङ्ख्यामा पनि उम्मेदवारको वैकल्पिक सूची प्रकाशन गर्न सकिनेछ ।</div><div class="sub-item-indent" style="padding-left: 60px;">(२) खुला र समावेशी समूहको एकमुष्ठ योग्यताक्रम प्रकाशन हुने विज्ञापनमा एउटै सेवा, समूह, उपसमूह वा श्रेणीको पछिल्लो विज्ञापनबाट सिफारिस हुने उम्मेदवारको नाम अघिल्लो विज्ञापनको वैकल्पिक सूचीमा समावेश नगरी क्रमशः निजभन्दा पछिल्लो क्रमको उम्मेदवारको नाम समावेश गरी वैकल्पिक सूची प्रकाशन गर्न सकिनेछ।</div><div class="sub-item-indent" style="padding-left: 60px;">(३) एकै पटक अन्तिम नतिजा प्रकाशन गर्दा एउटा श्रेणी वा तहको पछिल्लो विज्ञापनबाट सिफारिस हुने उम्मेदवारको नाम अघिल्लो विज्ञापनको वैकल्पिक सूचीमा समावेश नगरी क्रमशः निजभन्दा पछिल्लो क्रमको उम्मेदवारको नाम समावेश गरी वैकल्पिक सूची प्रकाशन गर्नु पर्नेछ।</div></div></div><div class="list-item-wrapper"><div class="list-item-number">४५.</div><div class="list-item-content"><span class="bold">नियुक्तिको लागि सिफारिस गर्नेः</span> (१) ऐनको दफा ३० को उपदफा (१) बमोजिम अन्तिम नतिजाबाट छनोट भएको उम्मेदवारलाई आयोगले नियुक्तिको लागि अख्तियारवाला समक्ष सिफारिस गरी पठाउनेछ। यसरी सिफारिस गरी पठाउँदा सम्बन्धित उम्मेदवारले बुझाएको एक प्रति दरखास्त फाराम र सो साथ पेश भएका प्रमाणपत्रका रुजु गरिएका प्रतिलिपिहरू समेत पठाउनु पर्नेछ । <div class="sub-item-indent">(२) उपनियम (१) बमोजिम नियुक्तिको लागि अख्तियारवाला समक्ष सिफारिस गर्दा देहायका आधारमा गर्नु पर्नेछः-</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">योग्यताक्रम अनुसार उम्मेदवारले रोजेको प्राथमिकताको सेवा, समूह, उपसमूह वा कार्यालय,</div></div><div class="sub-sub-item-indent" style="padding-left: 60px;">तर एकभन्दा बढी उम्मेदवारले एउटै सेवा, समूह, उपसमूह वा कार्यालय रोजेको अवस्थामा योग्यताक्रममा अघि रहेको उम्मेदवारले रोजे बमोजिम हुनेछ।</div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">उम्मेदवारले रोजेको सेवा, समूह, उपसमूह वा कार्यालय बाँकी नरहेमा वा कुनै पनि सेवा, समूह, उपसमूह वा कार्यालय नरोजेको अवस्थामा त्यस्तो उम्मेदवारलाई क्रमशः बाँकी रहेको सेवा, समूह, उपसमूह वा कार्यालयमा ।</div></div><div class="sub-item-indent">(३) उपनियम (२) को खण्ड (क) र (ख) मा जुनसुकै कुरा लेखिएको भए तापनि राजपत्राङ्कित वा अधिकृतस्तरको पदको नियुक्तिका लागि सिफारिस गर्दा कार्यालय रोजाइने छैन।</div></div></div><div class="list-item-wrapper"><div class="list-item-number">४६.</div><div class="list-item-content"><span class="bold">वैकल्पिक उम्मेदवार सिफारिस गर्नेः</span> (१) ऐनको दफा ३० को उपदफा (२) बमोजिम देहायको कुनै अवस्थामा वैकल्पिक उम्मेदवारको सूचीमा रहेका उम्मेदवारलाई आयोगले योग्यताक्रम अनुसार नियुक्तिको लागि सिफारिस गर्नेछः- <div class="sub-sub-item-indent"><div class="sub-sub-item-label">(क)</div><div class="sub-sub-item-text">कुनै उम्मेदवारको नियुक्तिको सिफारिस ऐनको दफा ३८ को उपदफा (३) बमोजिम बदर भएमा,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">नियुक्तिको लागि सिफारिस गरिएको उम्मेदवारले प्रचलित कानून बमोजिमको म्यादभित्र नियुक्ति पत्र नलिएमा,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">नियुक्तिको लागि सिफारिस गरिएको उम्मेदवारले नियुक्ति बुझिलिएको मितिले प्रचलित कानून बमोजिमको अवधिभित्र सम्बन्धित कार्यालयमा बहाली नगरेको आधारमा अख्तियारवालाले निजको नियुक्ति बदर गरेमा,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">नियुक्तिको लागि सिफारिस गरिएको उम्मेदवारको सिफारिस भएको मितिले एक वर्षभित्र निजले नियुक्ति लिएको पदबाट राजीनामा दिई वा निजको अन्य पदमा नियुक्ति भई वा अन्य कुनै कारणले निजले नियुक्ति लिएको पद रिक्त हुन आएमा, वा</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">नियुक्तिको लागि सिफारिस भएको उम्मेदवारले सम्बन्धित कार्यालयमा आफैं उपस्थित भई नियुक्ति नलिने ब्यहोराको निवेदन पेश गरी सनाखत गरेमा ।</div></div><div class="sub-item-indent">(२) उपनियम (१) को खण्ड (क), (ख), (ग), (घ) वा (ङ) बमोजिमको अवस्था परेमा अख्तियारवालाले पद रिक्त भएको मितिले सात दिनभित्र आयोगलाई लिखित जानकारी दिनु पर्नेछ ।</div><div class="sub-item-indent">(३) उपनियम (२) मा जुनसुकै कुरा लेखिएको भए तापनि पद रिक्त भएको सात दिनभित्र लिखित जानकारी दिन नसकेको मनासिब कारण सहित अख्तियारवालाबाट लेखी आएमा आयोगले वैकल्पिक सूचीमा रहेको उम्मेदवारलाई योग्यताक्रम अनुसार नियुक्तिको लागि सिफारिस गर्न सक्नेछ।</div><div class="sub-item-indent">(४) उपनियम (२) र (३) मा जुनसुकै कुरा लेखिएको भए तापनि आयोगले नियुक्तिको लागि सिफारिस गरेको एक वर्षभित्र रिक्त भएको पदमा एक वर्ष नाघेको सात दिनभित्र लिखित जानकारी प्राप्त हुन नआएमा वैकल्पिक उम्मेदवारलाई नियुक्तिको लागि सिफारिस गरिने छैन।</div></div></div><div class="list-item-wrapper"><div class="list-item-number">४७.</div><div class="list-item-content"><span class="bold">अस्थायी उम्मेदवारको सूची प्रकाशन गर्नेः</span> (१) ऐनको दफा २९ तथा नियम ४१ बमोजिम खुला प्रतियोगिताको अन्तिम नतिजा प्रकाशन गर्दा अस्थायी नियुक्तिको प्रयोजनको लागि समेत योग्यताक्रम अनुसारको सूची प्रकाशन गर्नु पर्नेछ । <div class="sub-item-indent">(२) उपनियम (१) बमोजिम अस्थायी योग्यताक्रमको सूची प्रकाशन गर्दा देहाय बमोजिमका उम्मेदवारको सूची प्रकाशन गर्नु पर्नेछः</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">अन्तर्वार्तामा समावेश भएका तर वैकल्पिक उम्मेदवारको सूचीमा समावेश हुन नसकेका सबै, र</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">लिखित परीक्षामा उत्तीर्णाङ्क प्राप्त गरेका तर अन्तर्वार्ताका लागि छनोट हुन नसकेका उम्मेदवार मध्येबाट माग पद सङ्ख्याको बीस प्रतिशतमा नबढ्ने गरी योग्यताक्रमको आधारमा।</div></div><div class="sub-item-indent">(३) उपनियम (२) को खण्ड (ख) बमोजिम उम्मेदवारको नाम समावेश गर्दा सो सङ्ख्याभन्दा कम बाँकी रहने भएमा सो भन्दा कम सङ्ख्यामा नाम समावेश गरिनेछ र त्यसरी कुनै पनि उम्मेदवार बाँकी नभएको अवस्थामा उल्लिखित खण्ड (ख) बमोजिमको उम्मेदवारको नाम समावेश गर्नु पर्ने छैन ।</div><div class="sub-item-indent">(४) उपनियम (१), (२) र (३) मा जुनसुकै कुरा लेखिएको भए तापनि अस्थायी नियुक्तिको प्रयोजनको लागि सूची प्रकाशन गर्दा प्रयोगात्मक परीक्षा हुने पदको हकमा त्यस्तो परीक्षामा उत्तीर्णाङ्क हासिल नगर्ने उम्मेदवारको नाम समावेश गरिने छैन।</div></div></div><div class="list-item-wrapper"><div class="list-item-number">४८.</div><div class="list-item-content"><span class="bold">अस्थायी नियुक्तिको लागि सिफारिस गर्नेः</span> (१) सेवा, समूह तथा उपसमूहसँग सम्बन्धित प्रचलित कानून बमोजिम अस्थायी नियुक्तिको लागि आयोगमा माग भई आएमा आयोगले वैकल्पिक उम्मेदवारको सूचीमा नाम समावेश भई स्थायी नियुक्ति हुन नसकेका र अस्थायी उम्मेदवारको सूचीमा रहेका उम्मेदवार मध्येबाट योग्यताक्रमको आधारमा सिफारिस गर्नेछ। <div class="sub-item-indent">(२) यस नियम बमोजिम अस्थायी नियुक्तिको लागि सिफारिस गर्दा बढीमा छ महिनाको लागि सिफारिस गर्नु पर्नेछ ।</div></div></div><div class="list-item-wrapper"><div class="list-item-number">४९.</div><div class="list-item-content"><span class="bold">आयोगले परीक्षा रद्द गर्न सक्नेः</span> (१) ऐनको दफा ४० वा ४१ मा उल्लेख भएका कसूर गर्ने उम्मेदवारको सो कसूरसँग सम्बन्धित विज्ञापनको सबै परीक्षा रद्द हुनेछ । <div class="sub-item-indent">(२) कुनै उम्मेदवारले आयोगबाट सञ्चालन भएको परीक्षामा तोकिएको समयभन्दा अगाडि नै प्रश्नपत्र लिई परीक्षा कोठा भन्दा बाहिर गएमा त्यस्तो उम्मेदवारको सो विज्ञापनको सबै परीक्षा रद्द हुनेछ ।</div><div class="sub-item-indent">(३) आयोगले ऐनको दफा ४१ को उपदफा (२) बमोजिम परीक्षामा उम्मेदवार हुन नपाउने गरी रोक लगाएका उम्मेदवारको अभिलेख राख्ने वा राख्न लगाउनेछ।</div><div class="sub-item-indent">(४) उपनियम (३) बमोजिमको अभिलेख आयोगले सार्वजनिक गर्न सक्नेछ।</div><div class="sub-item-indent">(५) आयोगले लिएको परीक्षामा प्रश्नपत्र निर्माण, प्रश्नपत्र परिमार्जन, प्रश्नपत्र छपाइ, उत्तरपुस्तिका परीक्षण, प्रयोगात्मक परीक्षा, सीप परीक्षण, मामिला प्रस्तुतीकरण, इन बास्केट अभ्यास वा अन्तर्वार्ताका काममा जानाजानी संलग्न भएको विषय विज्ञ वा दक्ष वा कर्मचारीको नजिकको नातेदार त्यस्तो परीक्षामा उम्मेदवार भई सो परीक्षामा उत्तीर्ण भएको प्रमाणित भएमा आयोगले निजको परीक्षा, अन्तर्वार्ता वा नियुक्तिको सिफारिस रद्द गर्न सक्नेछ र निजले नियुक्ति पाइसकेको भए प्रचलित कानून बमोजिम आवश्यक कारबाही चलाउन सम्बन्धित निकायमा सिफारिस गरी पठाउन सक्नेछ।</div><div class="sub-item-indent">(६) उपनियम (५) बमोजिम नजिकको नातेदार उम्मेदवार रहेको अवस्थामा प्रश्नपत्र परिमार्जन, प्रश्नपत्र छपाइ, उत्तरपुस्तिका परीक्षण, प्रयोगात्मक परीक्षा, सीप परीक्षण, मामिला प्रस्तुतीकरण, इन बास्केट अभ्यास वा अन्तर्वार्ता सम्बन्धी काममा संलग्न हुने कर्मचारीलाई आयोगले आयोगको कर्मचारी भए विभागीय कारबाही गर्नेछ र अन्य निकायको कर्मचारी भए सम्बन्धित निकायमा विभागीय कारबाहीको लागि लेखी पठाउनेछ ।</div><div class="sub-item-indent">(७) उपनियम (५) बमोजिमको कर्मचारीलाई परीक्षा सम्बन्धी त्यस्तो काममा पुनः संलग्न गराइने छैन ।</div><div class="sub-item-indent">(८) उपनियम (५) बमोजिम नजिकको नातेदार उम्मेदवार रहेको अवस्थामा प्रश्नपत्र परिमार्जन, प्रश्नपत्र छपाइ, उत्तरपुस्तिका परीक्षण, प्रयोगात्मक परीक्षा, सीप परीक्षण, मामिला प्रस्तुतीकरण, इन बास्केट अभ्यास वा अन्तर्वार्ता सम्बन्धी काममा संलग्न भएको विषय विज्ञ वा दक्षलाई आयोगको परीक्षा सम्बन्धी कुनै पनि काममा संलग्न हुन नपाउने गरी आयोगले विषय विज्ञ वा दक्षको सूचीबाट हटाउन सक्नेछ।</div></div></div><div class="text-center bold">परिच्छेद-१०</div><div class="text-center bold">आयोगको परामर्श लिँदा अपनाउनु पर्ने कार्यविधि</div><div class="list-item-wrapper"><div class="list-item-number">५०.</div><div class="list-item-content"><span class="bold">विभागीय सजाय सम्बन्धमा परामर्श लिँदा अपनाउनु पर्ने कार्यविधिः</span> (१) सङ्घीय निजामती कर्मचारीलाई दिइने विभागीय सजायको विषयमा आयोगको परामर्श लिँदा सेवा, शर्त सम्बन्धी प्रचलित कानूनको अधीनमा रही देहायको प्रक्रिया पूरा गरी सजाय गर्ने अधिकारीको निर्णय सहित सक्कलै फाइल आयोगमा पठाउनु पर्नेछः- <div class="sub-sub-item-indent"><div class="sub-sub-item-label">(क)</div><div class="sub-sub-item-text">सेवा, समूह सम्बन्धी प्रचलित कानून बमोजिम विभागीय सजाय गर्न अधिकार प्राप्त अधिकारीले कुन कसूर वापत कुन सजाय गर्न खोजिएको हो कसूर खुलाई सजाय प्रस्ताव गरेको,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">सम्बन्धित कर्मचारीलाई लगाइएको अभियोग र सजाय कुन कानून अन्तर्गतको हो सो कुरा स्पष्ट खुलाएको,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">सजाय प्रस्ताव गर्नु अघि सम्बन्धित कर्मचारीलाई आफ्नो सफाई वा स्पष्टीकरण पेश गर्नको लागि मनासिब मौका दिएको,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">सफाई वा स्पष्टीकरण माग गरेको सूचना सम्बन्धित व्यक्तिलाई बुझाएको वा बुझाउन नसकेकोमा राष्ट्रिय दैनिक पत्रिकामा प्रचलित कानून बमोजिमको म्याद दिई सूचना प्रकाशन गरेको,</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">विभागीय सजाय गर्न अधिकार प्राप्त अधिकारीले सम्बन्धित कर्मचारीले दिएको सफाई वा स्पष्टीकरण उपर यथोचित मूल्याङ्कन गरी सो सफाई वा स्पष्टीकरणका बारेमा व्यक्त गरेको प्रतिक्रिया फाइलसाथ संलग्न रहेको,</div></div><div class="sub-sub-item-indent"><div class="sub-sub-item-label">(च)</div><div class="sub-sub-item-text">अनुसूची-१२ बमोजिमको फाराम भरी फाइल साथ संलग्न गरेको।</div></div><div class="sub-item-indent">(२) उपनियम (१) बमोजिम कुनै कर्मचारीलाई एक प्रकारको विभागीय सजाय गर्न आयोगमा परामर्श माग गरिएकोमा आयोगबाट सो विषयमा परामर्श उपलब्ध नहुँदै वा परामर्श उपलब्ध भएपछि सो कर्मचारीलाई प्रस्ताव गरिएको सजायमा परिवर्तन गर्ने गरी पुनः परामर्श माग गर्न सकिने छैन।</div><div class="sub-item-indent">(३) उपनियम (२) मा जुनसुकै कुरा लेखिएको भए तापनि सम्बन्धित कर्मचारीले काबु बाहिरको परिस्थिति परी अघि स्पष्टीकरण दिन नसकेको कारण देखाई निवेदन दिएमा वा अघि पेश गर्न नसकेको महत्वपूर्ण सबुत प्रमाण पछि पेश हुन आएको कारणबाट सजाय गर्ने अधिकारीलाई सजाय परिवर्तन गर्नु पर्छ भन्ने लागेमा सोको कारण सहित आफ्नो राय उल्लेख गरी पहिले प्रस्ताव गरेको सजाय परिवर्तन गर्न आयोगको पुनः परामर्श माग गर्न सकिनेछ।</div><div class="sub-item-indent">(४) यस नियम बमोजिम आयोगको परामर्श माग गरी फाइल पठाउँदा सम्बन्धित केन्द्रीय निकायको सचिव वा विशिष्ट श्रेणीको कर्मचारी मार्फत पठाउनु पर्नेछ।</div></div></div><div class="list-item-wrapper"><div class="list-item-number">५१.</div><div class="list-item-content"><span class="bold">सेवाको शर्त सम्बन्धी कानूनको विषयमा परामर्श माग गर्ने तरिकाः</span> (१) सङ्घीय निजामती सेवाको शर्त सम्बन्धी कानूनको विषयमा आयोगको परामर्श लिँदा सेवा, समूह सञ्चालन गर्ने मन्त्रालय वा निकाय मार्फत परामर्श माग गर्नु पर्नेछ । <div class="sub-item-indent">(२) उपनियम (१) बमोजिम परामर्श माग गर्दा सङ्घीय निजामती सेवाको शर्त सम्बन्धी नयाँ कानून बनाउनु वा भइरहेको कानूनमा संशोधन गर्नु पर्ने कारण र आवश्यक विवरण समेत खुलाई आयोगमा पठाउनु पर्नेछ।</div><div class="sub-item-indent">(३) सङ्घीय निजामती सेवाको गठन गर्न आयोगको परामर्श माग गर्दा सेवा गठनको उद्देश्य, त्यस्तो सेवा अन्तर्गतको समूह वा उपसमूह तथा श्रेणी वा तह विभाजन, नियुक्ति, बढुवा र सेवाका अन्य शर्तहरू तथा सङ्घीय निजामती सेवा र नेपाल सरकारका अन्य सेवा अन्तर्गतको विभिन्न सेवासँग राख्नु पर्ने एकरूपता, समन्वय र सामञ्जस्यका विषयहरू समेत स्पष्ट पारी आयोगमा पठाउनु पर्नेछ ।</div><div class="sub-item-indent">(४) उपनियम (१) र (३) बमोजिम परामर्श माग गर्दा आयोगसँग परामर्श माग गर्ने विषयको नेपाल सरकार, मन्त्रिपरिषदको निर्णय संलग्न गर्नु पर्नेछ।</div><div class="sub-item-indent">(५) सङ्घीय निजामती सेवाको शर्त सम्बन्धी कानूनमा संशोधन गर्नु पर्ने विषयमा परामर्श माग गर्दा विद्यमान व्यवस्था, प्रस्तावित संशोधन र सोको कारण सहितको तीन महले ढाँचाको विवरण समेत संलग्न हुनु पर्नेछ।</div></div></div><div class="list-item-wrapper"><div class="list-item-number">५२.</div><div class="list-item-content"><span class="bold">सेवा, समूह वा उपसमूह परिवर्तन गर्न परामर्श माग गर्ने तरिकाः</span> (१) कुनै एक प्रकारको सङ्घीय निजामती सेवाको पदबाट अर्को प्रकारको सङ्घीय निजामती सेवाको पदमा वा अन्य सरकारी सेवाबाट सङ्घीय निजामती सेवामा सरुवा वा बढुवा गर्दा वा कुनै प्रदेशको निजामती सेवाको पदबाट सङ्घीय निजामती सेवाको पदमा वा सङ्घीय निजामती सेवाको पदबाट प्रदेश निजामती सेवाको पदमा सेवा परिवर्तन वा स्थानान्तरण गर्दा वा प्रचलित उम्मेदवारको उपयुक्तताको विषयमा सेवा शर्त सम्बन्धी प्रचलित कानून बमोजिम आयोगको परामर्श माग गर्दा देहाय बमोजिमका कागजात संलग्न भएको हुनु पर्नेछः- <div class="sub-sub-item-indent"><div class="sub-sub-item-label">(क)</div><div class="sub-sub-item-text">सम्भाव्य उम्मेदवारको नाम, ठेगाना, शैक्षिक योग्यता, अनुभव र नियुक्ति सम्बन्धी अन्य विवरण खुलाई भरेको अनुसूची-१३ बमोजिमको फाराम,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">सेवा, समूह परिवर्तन गर्न सम्बन्धित आयोग वा निकायको सहमति लिनु पर्ने पदका लागि सम्बन्धित आयोग वा निकायको र अन्य पदका हकमा सेवा, समूह सञ्चालन गर्ने मन्त्रालयको सहमति,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">सम्बन्धित सेवा, समूह सम्बन्धी प्रचलित कानूनले तोकेको आधार र औचित्यको पुष्टि हुने गरी अख्तियारवालाले सेवा, समूह परिवर्तन गर्नु पर्ने कारण खुलाएको कागजात,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">सेवा, समूह परिवर्तन गर्ने बारेको नेपाल सरकार, मन्त्रिपरिषदको निर्णय, र</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">पद वा दरबन्दी खारेज भई कर्मचारीको शैक्षिक योग्यता तथा तालिमसँग मिल्दो पदमा सेवा, समूह परिवर्तन गर्न सो विवरण सहित परिवर्तन हुने पदको लागि आवश्यक पर्ने योग्यताका प्रमाणपत्रको प्रमाणित प्रतिलिपि।</div></div><div class="sub-item-indent">(२) सेवा, समूह वा उपसमूह परिवर्तन गर्न परामर्श माग भई आएमा आयोगले लिखित तथा अन्तर्वार्ता र प्रयोगात्मक परीक्षा आवश्यक पर्ने पदका लागि प्रयोगात्मक परीक्षा समेतबाट त्यस्तो उम्मेदवारको उपयुक्तताको परीक्षण गरी परामर्श दिनु पर्नेछ ।</div><div class="sub-item-indent">(३) सेवा, समूह वा उपसमूह परिवर्तन गर्न उम्मेदवारको उपयुक्तताको विषयमा लिइने लिखित परीक्षा सम्बन्धित सेवा, समूह वा उपसमूहको पदको लागि आयोगबाट निर्धारित पाठ्यक्रमको सेवा सम्बन्धी एउटा पत्रमा लिनु पर्नेछ। पाठ्यक्रम निर्माण हुन बाँकी पदमा सेवा, समूह वा उपसमूह परिवर्तन गर्नु पर्ने भएमा सोको लागि छुट्टै पाठ्यक्रम निर्माण गर्नु पर्नेछ।</div><div class="sub-item-indent">(४) सेवा, समूह वा उपसमूह परिवर्तन गर्न उम्मेदवारको उपयुक्तताको विषयमा लिइने लिखित परीक्षाको उत्तीर्णाङ्क पचास प्रतिशत हुनेछ ।</div><div class="sub-item-indent">(५) आयोगबाट निर्धारित वार्षिक कार्यतालिका अनुसार विज्ञापन हुने सम्बन्धित पदको परीक्षासँगै सेवा, समूह, उपसमूह परिवर्तन हुने उम्मेदवारको उपयुक्तता परीक्षण गर्न लिखित परीक्षा लिनु पर्नेछ ।</div><div class="sub-item-indent" style="padding-left: 60px;">तर वार्षिक कार्यतालिकामा समावेश नभएका पदका हकमा आयोगले छुट्टै परीक्षा लिन सक्नेछ ।</div><div class="sub-item-indent">(६) अन्य सरकारी सेवाबाट सङ्घीय निजामती सेवामा सरुवा वा बढुवा गर्दा कुनै प्रदेशको निजामती सेवाको पदबाट सङ्घीय निजामती सेवाको पदमा वा सङ्घीय निजामती सेवाको पदबाट प्रदेश निजामती सेवाको पदमा सेवा परिवर्तन वा स्थानान्तरण गर्दा तथा आयोगको परामर्श लिनु नपर्ने अवस्थाको पदमा बहाल रहेको कर्मचारीलाई आयोगको परामर्श लिनु पर्ने अवस्थाको पदमा सरुवा वा बढुवा गर्दा यस नियम बमोजिमको प्रक्रिया अवलम्बन गर्नु पर्नेछ ।</div><div class="sub-item-indent">(७) उम्मेदवारको उपयुक्तताको विषयमा लिइएको लिखित परीक्षामा उत्तीर्णाङ्क प्राप्त नगरेका उम्मेदवारलाई सेवा, समूह वा उपसमूह परिवर्तन गर्ने सिफारिस गरिने छैन।</div><div class="sub-item-indent">(८) सुरक्षा निकाय, अन्य सङ्घीय सरकारी सेवा र सङ्गठित संस्थामा सेवा, समूह र उपसमूह परिवर्तनको लागि परामर्श माग गर्ने तरिका आयोगले निर्धारण गरे बमोजिम हुनेछ।</div></div></div><div class="list-item-wrapper"><div class="list-item-number">५३.</div><div class="list-item-content"><span class="bold">सामान्य सिद्धान्तको विषयमा परामर्श सम्बन्धी व्यवस्थाः</span> (१) सङ्घीय निजामती सेवा वा पदमा शुरु नियुक्ति वा बढुवा नियुक्ति गर्दा र त्यस्तो सेवाका कर्मचारीलाई विभागीय कारबाही गर्दा अपनाउनु पर्ने सामान्य सिद्धान्तको विषयमा आयोगको परामर्श लिँदा सेवा, समूह सञ्चालन गर्ने मन्त्रालय वा निकाय मार्फत माग गर्नु पर्नेछ। <div class="sub-item-indent">(२) उपनियम (१) बमोजिम परामर्श माग गर्दा सेवा, समूह सञ्चालन गर्ने मन्त्रालय वा निकायको राय सहितको सिफारिस र निर्णय समेत संलग्न गर्नु पर्नेछ।</div><div class="sub-item-indent">(३) नेपाली सेना, नेपाल प्रहरी, सशस्त्र प्रहरी बल, नेपाल वा अन्य सङ्घीय सरकारी सेवाका पदमा बढुवा गर्दा अपनाउनु पर्ने सामान्य सिद्धान्तको विषयमा आयोगको परामर्श माग गर्दा नेपाल सरकार, मन्त्रिपरिषदको निर्णय सहित माग गर्नु पर्नेछ।</div><div class="sub-item-indent">(४) उपनियम (३) बमोजिम परामर्श माग गर्दा सम्बन्धित मन्त्रालय र सम्बन्धित निकायको रायसमेत संलग्न गर्नु पर्नेछ।</div><div class="sub-item-indent">(५) कुनै सङ्गठित संस्थाको सेवाका कर्मचारीको सेवाको शर्त सम्बन्धी कानून र त्यस्तो सेवाका पदमा बढुवा र विभागीय कारबाही गर्दा अपनाउनु पर्ने सामान्य सिद्धान्तको विषयमा त्यस्तो संस्थाले आयोगसँग परामर्श माग गर्नु पर्नेछ।</div><div class="sub-item-indent">(६) आयोगको परामर्श माग गर्दा देहायका विवरण संलग्न गरी माग गर्नु पर्नेछः</div><div class="sub-sub-item-indent"><div class="sub-sub-item-label">(क)</div><div class="sub-sub-item-text">सम्बन्धित संस्था स्थापना गर्ने कानूनी व्यवस्था,</div></div><div class="sub-sub-item-indent"><div class="sub-sub-item-label">(ख)</div><div class="sub-sub-item-text">सम्बन्धित संस्थाको स्वीकृत नियमावली वा विनियमावलीहरू,</div></div><div class="sub-sub-item-indent"><div class="sub-sub-item-label">(ग)</div><div class="sub-sub-item-text">परामर्श माग गर्नु पर्ने कारण र सोको पुष्ट्याइ,</div></div><div class="sub-sub-item-indent"><div class="sub-sub-item-label">(घ)</div><div class="sub-sub-item-text">परामर्श माग गर्ने सम्बन्धित संस्थाको निर्णयको प्रतिलिपि,</div></div><div class="sub-sub-item-indent"><div class="sub-sub-item-label">(ङ)</div><div class="sub-sub-item-text">सम्बन्धित मन्त्रालयको कम्तीमा सचिवस्तरीय निर्णय सहितको राय सिफारिस, र</div></div><div class="sub-sub-item-indent"><div class="sub-sub-item-label">(च)</div><div class="sub-sub-item-text">अन्य प्रासङ्गिक विषयहरू ।</div></div><div class="sub-item-indent">(७) सामान्य सिद्धान्त सम्बन्धी परामर्श माग गर्ने तथा आयोगले परामर्श प्रदान गर्ने कार्यविधि आयोगले निर्धारण गरे बमोजिम हुनेछ ।</div><div class="sub-item-indent">(८) कुनै सङ्गठित संस्थाको सेवाको शर्त सम्बन्धी कानूनमा संशोधन गर्नु पर्ने विषयमा परामर्श माग गर्दा विद्यमान व्यवस्था, प्रस्तावित संशोधन र सोको कारण सहितको तीन महले ढाँचाको विवरण समेत संलग्न हुनु पर्नेछ।</div></div></div><div class="list-item-wrapper"><div class="list-item-number">५४.</div><div class="list-item-content"><span class="bold">सामान्य सिद्धान्त निर्धारणः</span> (१) नेपाली सेना, नेपाल प्रहरी, सशस्त्र प्रहरी बल, नेपाल वा अन्य सङ्घीय सरकारी सेवाको पदमा बढुवा गर्दा वा सङ्गठित संस्थाको सेवाका शर्त सम्बन्धी कानून र त्यस्तो सेवाका पदमा बढुवा र विभागीय कारबाही गर्दा अपनाउनु पर्ने विषयमा आयोगले सामान्य सिद्धान्त निर्धारण गरी लागू गर्न सक्नेछ। <div class="sub-item-indent">(२) उपनियम (१) बमोजिम सामान्य सिद्धान्त निर्धारण गर्ने सम्बन्धी अन्य व्यवस्था आयोगले निर्धारण गरे बमोजिम हुनेछ।</div></div></div><div class="list-item-wrapper"><div class="list-item-number">५५.</div><div class="list-item-content"><span class="bold">आयोगले परामर्श दिनेः</span> (१) यस परिच्छेद बमोजिमको प्रक्रिया पूरा गरी परामर्श माग गरेकोमा आयोगले ऐनको दफा ३५ बमोजिम परामर्श दिनेछ। <div class="sub-item-indent">(२) यस परिच्छेद बमोजिमको प्रक्रिया पूरा गरी परामर्श माग गरेको नदेखिएमा आयोगले सो ब्यहोरा खुलाई प्रक्रिया पूरा गर्न लेखी पठाउन सक्नेछ।</div></div></div><div class="text-center bold">परिच्छेद-११</div><div class="text-center bold">बढुवा र सो उपरको उजुरी सम्बन्धी ब्यवस्था</div></body></html>